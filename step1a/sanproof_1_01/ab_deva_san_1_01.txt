; ---------------------------------------------
; 1 : page 1.1
    अंशोऽपि दुष्टदिष्टानां परेषां स्याद्विनाशकृत् ।
    वाललेशोऽपि व्याघ्राणां यत्स्याज्जीवितहानये ॥
; ---------------------------------------------
; 2 : page 1.1
    अकण्ठस्य कण्ठे कथं पुष्पमाला विना नासिकायाः कथं धूपगन्धः ।
    अकर्णस्य कर्णे कथं गीतनृत्यमपादस्य पादे कथं मे प्रणामः ॥
; ---------------------------------------------
; 3 : page 1.1
    अकरुणत्वमकारणविग्रहः परधने परयोषिति च स्पृहा ।
    स्वजनबन्धुजनेष्वसहिष्णुता प्रकृतिसिद्धमिदं हि दुरात्मनाम् ॥
; ---------------------------------------------
; 4 : page 1.1
    अकर्मणां वै भूतानां वृत्तिः स्यान्नहि का च न ।
    तदेवाभिप्रपद्येत न विहन्यात्कदा च न ॥
; ---------------------------------------------
; 5 : page 1.2
    अकर्मशीलं च महाशनं च लोकद्विष्टं बहुमायं नृशंसम् ।
    अदेशकालज्ञमनिष्टवेषमेतान्गृहे न प्रतिवासयेत ॥
; ---------------------------------------------
; 6 : page 1.2
    अकस्मात्प्रक्रिया नॄणामकस्माच्चापकर्षणम् ।
    शुभाशुभे महत्त्वं च प्रकर्तुं बुद्धिलाघवम् ॥
; ---------------------------------------------
; 7 : page 1.2
    अकस्मादिह यः कश्चिदर्थं प्राप्नोति पूरुषः ।
    तं हठेनेति मन्यन्ते स हि यत्नो न कस्यचित् ॥
; ---------------------------------------------
; 8 : page 1.2
    अकस्मादेव कुप्यन्ति प्रसीदन्त्यनिमित्ततः ।
    शीलमेतदसाधूनामभ्रं पारिप्लवं यथा ॥
; ---------------------------------------------
; 9 : page 1.2
    अकस्मादेव तन्वङ्गी जहास यदियं पुनः ।
    नूनं प्रसूनबाणोऽस्यां स्वाराज्यमधितिष्ठति ॥
; ---------------------------------------------
; 10 : page 1.2
    अकस्मादेव यः कोपादभीक्ष्णं बहु भाषते ।
    तस्मादुद्विजते लोकः सस्फुलिङ्गादिवानलात् ॥
; ---------------------------------------------
; 11 : page 1.2
    अकस्माद्द्वेष्टि यो भक्तमाजन्मपरिसेवितम् ।
    न व्यञ्जने रुचिर्यस्य त्याज्यो नृप इवातुरः ॥
; ---------------------------------------------
; 12 : page 1.3
+   <s>अकस्माद्युवती वृद्धं</s> s. Spr. <s>नाकस्माद्युवती वृद्धं</s>.
    अकाण्डकोपिनो भर्तुरन्यासक्तेश्च योषितः ।
    प्रशान्तिश्चेतसः कर्तुं ब्रह्मणापि न शक्यते ॥
; ---------------------------------------------
; 13 : page 1.3
    अकाण्डपातजातानामार्द्राणां मर्मभेदिनाम् ।
    गाढशोकप्रहाराणामचिन्तैव महौषधम् ॥
; ---------------------------------------------
; 14 : page 1.3
    अकामस्य क्रिया काचिद्दृश्यते नेह कर्हिचित् ।
    यद्यद्धि कुरुते किंचित्तत्तत्कामस्य चेष्टितम् ॥
; ---------------------------------------------
; 15 : page 1.3
    अकामां कामयानस्य शरीरमुपतप्यते ।
    इच्छतीं कामयानस्य प्रीतिर्भवति शोभना ॥
; ---------------------------------------------
; 16 : page 1.3
    अकामान्कामयति यः कामयानान्परित्यजेत् ।
    बलवन्तं च यो द्वेष्टि तमाहुर्मूढचेतसम् ॥
; ---------------------------------------------
; 17 : page 1.4
    अकार्यकरणाद्भीतः कार्याणां विवर्जनात् ।
    अकाले मन्त्रभेदाच्च येन माद्येन्न तत्पिबेत् ॥
; ---------------------------------------------
; 18 : page 1.4
    अकार्यं तथ्यं वा भवति वितथं वा किमपरं प्रतीते लोकेऽस्मिन्हरति महिमानं जनरवः ।
    तुलोत्तीर्णस्यापि प्रकटनिहताशेषतमसो रवेस्तादृक्तेजो नहि भवति कन्यां गतवतः ॥
; ---------------------------------------------
; 19 : page 1.4
    अकार्यमसकृत्कृत्वा दृश्यन्ते ह्यधमा नराः ।
    धनयुक्ताः स्वकर्मस्था दृश्यन्ते चापरेऽधनाः ॥
; ---------------------------------------------
; 20 : page 1.4
    अकार्याण्यपि पर्याप्य कृत्वापि वृजिनार्जनम् ।
    विधीयते हितं यस्य स देहः कस्य सुस्थिरः ॥
; ---------------------------------------------
; 21 : page 1.4
+   <s>अकार्ये तथ्ये वा</s> s. Spr. 18.
    अकालचर्या विषमा च गोष्ठी कुमित्रसेवा न कदापि कार्या ।
    पश्याण्डजः पद्मवने प्रसुप्तो धनुर्विमुक्तेन शरेण भिन्नः ॥
; ---------------------------------------------
; 22 : page 1.5
    अकालयुक्तसैन्यस्तु हन्यते कालयोधिना ।
    कौशिकेन हतज्योतिर्निशीथ इव वायसः ॥
; ---------------------------------------------
; 23 : page 1.5
    अकालसहमत्यल्पं मूर्खव्यसनिनायकम् ।
    अगुप्तं भीरुयोधं च दुर्गव्यसनमुच्यते ॥
; ---------------------------------------------
; 24 : page 1.5
+   <s>अकालसैन्ययुक्तस्तु</s> s. Spr. 22.
    अकाले कृत्यमारब्धं कर्तुर्नार्थाय कल्पते ।
    तदेव काल आरब्धं महतेऽर्थाय कल्पते ॥
; ---------------------------------------------
; 25 : page 1.5
    अकिंचनः परिपतन्सुखमास्वादयिष्यसि ।
    अकिंचनः सुखं शेते समुत्तिष्ठति चैव ह ॥
; ---------------------------------------------
; 26 : page 1.5
    अकिंचनस्य दान्तस्य शान्तस्य समचेतसः ।
    सदा संतुष्टमनसः सर्वाः सुखमया दिशः ॥
; ---------------------------------------------
; 27 : page 1.5
    अकिंचनस्य शुद्धस्य उपपन्नस्य सर्वतः ।
    अवेक्षमाणस्त्रीँल्लोकान्न तुल्यमिह लक्षये ॥
; ---------------------------------------------
; 28 : page 1.6
    अकीर्तिं विनयो हन्ति हन्त्यनर्थं पराक्रमः ।
    हन्ति नित्यं क्षमा क्रोधमाचारो हन्त्यलक्षणम् ॥
; ---------------------------------------------
; 29 : page 1.6
    अकीर्तिर्निन्द्यते देवैः कीर्तिर्लोकेषु पूज्यते ।
    कीर्त्यर्थं तु समारम्भः सर्वेषां सुमहात्मनाम् ॥
; ---------------------------------------------
; 30 : page 1.6
    अकीर्तिर्यस्य गीयेत लोके भूतस्य कस्यचित् ।
    पतत्येवाधमाँल्लोकान्यावच्छब्दः प्रकीर्त्यते ॥
; ---------------------------------------------
; 31 : page 1.6
    अकीर्तेः कारणं योषिद्योषिद्वैरस्य कारणम् ।
    संसारकारणं योषिद्योषितं वर्जयेत्ततः ॥
; ---------------------------------------------
; 32 : page 1.6
+   <s>अकुर्वेतोऽपि</s> s. den folgenden Spruch.
    अकुर्वन्तोऽपि पापानि शुचयः पापसंश्रयात् ।
    परपापैर्विनश्यन्ति मत्स्या नागह्रदे यथा ॥
; ---------------------------------------------
; 33 : page 1.6
+   <s>अकुर्वन्तो हि पापानि</s> s. den vorangehenden Spruch.
    अकुलानां कुले भावं कुलीनानां कुलक्षयम् ।
    संयोगं विप्रयोगं च पश्यन्ति चिरजीविनः ॥
; ---------------------------------------------
; 34 : page 1.7
    अकुलीनोऽपि मूर्खोऽपि भूपालं योऽत्र सेवते ।
    अपि संमानहीनोऽपि स सर्वत्र प्रपूज्यते ॥
; ---------------------------------------------
; 35 : page 1.7
    अकृतज्ञमकार्यज्ञं दीर्घरोषमनार्जवम् ।
    चतुरो विद्धि चण्डालाञ्जन्मना सह पञ्चमम् ॥
; ---------------------------------------------
; 36 : page 1.7
    अकृतत्यागमहिम्नां मिथ्या किं राजराजशब्देन ।
    गोप्तारं न निधीनां महयन्ति महेश्वरं विबुधाः ॥
; ---------------------------------------------
; 37 : page 1.7
    अकृतेऽप्युद्यमे पुंसामन्यजन्मकृतं फलम् ।
    शुभाशुभं समभ्येति विधिना संनियोजितम् ॥
; ---------------------------------------------
; 38 : page 1.7
    अकृतेष्वेव कार्येषु मृत्युर्वै संप्रकर्षति ।
    युवैव धर्मशीलः स्यादनिमित्तं हि जीवितम् ॥
; ---------------------------------------------
; 39 : page 1.7
    अकृतोपद्रवः कश्चिन्महानपि न पूज्यते ।
    पूजयन्ति नरा नागान्न तार्क्ष्यं नागघातिनम् ॥
; ---------------------------------------------
; 40 : page 1.8
    अकृत्यं नैव कर्तव्यं प्राणत्यागेऽपि संस्थिते ।
    न च कृत्यं परित्याज्यं धर्म एष सनातनः ॥
; ---------------------------------------------
; 41 : page 1.8
+   <s>अकृत्य पौरुषं</s> s. Spr. 45.
    अकृत्यं मन्यते कृत्यमगम्यं मन्यते सुगम् ।
    अभक्ष्यं मन्यते भक्ष्यं स्त्रीवाक्यप्रेरितो नरः ॥
; ---------------------------------------------
; 42 : page 1.8
    अकृत्वा कर्म यो लोके फलं विन्दति धिष्ठितः ।
    स तु वक्तव्यतां याति द्वेष्यो भवति भूयशः ॥
; ---------------------------------------------
; 43 : page 1.8
    अकृत्वा निजदेशस्य रक्षां यो विजिगीषते ।
    स नृपः परिधानेन वृतमौलिः पुमानिव ॥
; ---------------------------------------------
; 44 : page 1.8
    अकृत्वा परसंतापमगत्वा खलनम्रताम् ।
    अनुत्सृज्य सतां वर्त्म यत्स्वल्पमपि तद्बहु ॥
; ---------------------------------------------
; 45 : page 1.8
    अकृत्वा पौरुषं या श्रीः किं तयापि सुभोग्यया ।
    जरद्गवोऽपि चाश्नाति दैवादुपगतं तृणम् ॥
; ---------------------------------------------
; 46 : page 1.9
    अकृत्वा मानुषं कर्म यो दैवमनुवर्तते ।
    वृथा श्राम्यति संप्राप्य पतिं क्लीबमिवाङ्गना ॥
; ---------------------------------------------
; 47 : page 1.9
    अकृष्टफलमूलेन वनवासरतः सदा ।
    कुरुतेऽहरहः श्राद्धमृषिर्विप्रः स उच्यते ॥
; ---------------------------------------------
; 48 : page 1.9
+   <s>अक्रोधनः क्रुध्यतां वै</s> s. den folgenden Spruch.
    अक्रोधनः क्रोधनेभ्यो विशिष्टस्तथा तितिक्षुरतितिक्षोर्विशिष्टः ।
    अमानुषेभ्यो मानुषाश्च प्रधाना विद्वांस्तथैवाविदुषः प्रधानः ॥
; ---------------------------------------------
; 49 : page 1.9
    अक्रोधेन जयेत्क्रुद्धमसाधुं साधुना जयेत् ।
    जयेत्कदर्यं दानेन जयेत्सत्येन चानृतम् ॥
; ---------------------------------------------
; 50 : page 1.9
    अक्लेशादिव चिन्तितमुपतिष्ठति सिद्धमेव पुण्यवताम् ।
    उड्डीयापुण्यवतां गच्छन्ति कपोतकाः पश्य ॥
; ---------------------------------------------
; 51 : page 1.10
    अक्षमः क्षमतामानी क्रियायां यः प्रवर्तते ।
    स हि हास्यास्पदत्वं च लभते प्राणसंशयम् ॥
; ---------------------------------------------
; 52 : page 1.10
    अक्षमालापवृत्तिज्ञा कुशासनपरिग्रहा ।
    ब्राह्मीव दौर्जनी संसद्वन्दनीया समेखला (समे खला) ॥
; ---------------------------------------------
; 53 : page 1.10
    अक्षमा ह्रीपरित्यागः श्रीनाशो धर्मसंक्षयः ।
    अभिध्याप्रख्यता चैव सर्वं लोभात्प्रवर्तते ॥
; ---------------------------------------------
; 54 : page 1.10
    अक्षमीऽसत्यसंधश्च परदारी नृशंसकृत् ।
    पच्यते नरके घोरे दह्यमानः स्वकर्मणा ॥
; ---------------------------------------------
; 55 : page 1.10
    अक्षीणभोगाद्विषमाद्धृष्टातातोऽभयोर्जितात् ।
    दुर्जनाद्बत देवा अप्यशक्ता इव बिभ्यति ॥
; ---------------------------------------------
; 56 : page 1.10
    अक्षेत्रे बीजमुत्सृष्टमन्तरैव विनश्यति ।
    अबीजकमपि क्षेत्रं केवलं स्थण्डिलं भवेत् ॥
; ---------------------------------------------
; 57 : page 1.11
    अखिलेषु विहंगेषु हन्त स्वच्छन्दचारिषु ।
    शुक पञ्जरबन्धस्ते मधुराणां गिरां फलम् ॥
; ---------------------------------------------
; 58 : page 1.11
+   <s>अगम्यानि पुमान्याति</s> s. den folgenden Spruch.
    अगम्यान्यः पुमान्याति असेव्यांश्च निषेवते ।
    स मृत्युमुपगृह्णाति गर्भमश्वतरी यथा ॥
; ---------------------------------------------
; 59 : page 1.11
    अगाधजलसंचारी न गर्वं याति रोहितः ।
    अङ्गुष्ठोदकमात्रेण शफरी फर्फरायते ॥
; ---------------------------------------------
; 60 : page 1.11
    अगुरुरिति वदतु लोको गौरवमत्रैव पुनरहं मन्ये ।
    दर्शितगुणैकवृत्तिर्यस्य जने जनितदाहेऽपि ॥
; ---------------------------------------------
; 61 : page 1.12
    अग्निं स्तोकमिवात्मानं संधुक्षयति यो नरः ।
    स वर्धमानो ग्रसते महान्तमपि संचयम् ॥
; ---------------------------------------------
; 62 : page 1.12
    अग्निकुण्डसमा नारी घृतकुम्भसमो नरः ।
    संगमेन परस्त्रीणां कस्य न चलते मनः ॥
; ---------------------------------------------
; 63 : page 1.12
    अग्निं प्राप्य यथा सद्यस्तूलराशिर्विनश्यति ।
    तथा गङ्गाप्रवाहेण सर्वं पापं विनश्यति ॥
; ---------------------------------------------
; 64 : page 1.12
    अग्निरापः स्त्रियो मूर्खाः सर्पा राजकुलानि च ।
    नित्यं यत्नेन सेव्यानि सद्यःप्राणहराणि षट् ॥
; ---------------------------------------------
; 65 : page 1.12
    अग्निर्गुरुर्द्विजातीनां वर्णानां पार्थिवो गुरुः ।
    कुलस्त्रीणां गुरुर्भर्ता सर्वस्याभ्यागतो गुरुः ॥
; ---------------------------------------------
; 66 : page 1.12
    अग्निर्देवो द्विजातीनां मुनीनां हृदि दैवतम् ।
    प्रतिमा स्वल्पबुद्धीनां सर्वत्र समदर्शिनः ॥
; ---------------------------------------------
; 67,68,69 : page 1.13
    अग्निस्तेजो महल्लोके गूढस्तिष्ठति दारुषु ।
    न चोपयुङ्क्ते तद्दारु यावन्नोद्दीप्यते परैः ॥
    स एव खलु दारुभ्यो यदा निर्मथ्य दीप्यते ।
    तद्दारु च वनं चान्यन्निर्दहत्याशु तेजसा ॥
    एवमेव कुले जाताः पावकोपमतेजसः ।
    क्षमावन्तो निराकाराः काष्ठेऽग्निरिव शेरते ॥
; ---------------------------------------------
; 70 : page 1.13
+   <s>अग्निस्तोकमिवात्मानं</s> s. Spruch 61.
+   <s>अग्निहोत्रं विना वेदाः</s> s. Spr. <s>नाग्निहोत्रं विना वेदाः</s>.
    अग्निहोत्रं त्रयो वेदास्त्रिदण्डं भस्मगुण्ठनम् ।
    प्रज्ञापौरुषहीनानां जीविकेति बृहस्पतिः ॥
; ---------------------------------------------
; 71 : page 1.13
    अग्निहोत्रफला वेदाः शीलवृत्तफलं श्रुतम् ।
    रतिपुत्रफला दारा दत्तभुक्तफलं धनम् ॥
; ---------------------------------------------
; 72 : page 1.13
+   <s>अग्नीन्प्राप्य</s> s. Spruch 63.
+   <s>अग्नेः शेषम्</s> s. Spruch <s>अत्यादरपरः</s>. [Seite1.14]
    अग्नौ प्रास्तं तु पुरुषं कर्मान्वेति स्वयंकृतम् ।
    तस्मात्तु पुरुषो यत्नाद्धर्मं संचिनुयाच्छनैः ॥
; ---------------------------------------------
; 73 : page 1.14
    अग्नौ प्रास्तं प्रधूयेत यथा तूलं द्विजोत्तम ।
    तथा गङ्गावगाढस्य सर्वं पापं प्रधूयते ॥
; ---------------------------------------------
; 74 : page 1.14
    अग्न्याधानेन यज्ञेन काषायेण जटाजिनैः ।
    लोकान्विश्वासयित्वैव ततो लुम्पेद्यथा वृकः ॥
; ---------------------------------------------
; 75 : page 1.14
    अग्राह्यं हृदयं तथैव वदनं यद्दर्पणान्तर्गतं
	//भावः पर्वतसूक्ष्ममार्गविषमः स्त्रीणां न विज्ञायते ।
    चित्तं पुष्करपत्त्रतोयतरलं विद्वद्भिराशंसितं
	//नारी नाम विषाङ्कुरैरिव लता दोषैः समं वर्धिता ॥
; ---------------------------------------------
; 76 : page 1.14
    अग्रे कस्यचिदस्ति कंचिदभितः केनापि पृष्ठे कृतः
	//संसारः शिशुभावयौवनजराभारावतारादयम् ।
    बालस्तं बहु मन्यतामसुलभं प्राप्तं युवा सेवतां
	//वृद्धस्तं विषयाद्बहिष्कृत इव व्यावृत्य किं पश्यति ॥
; ---------------------------------------------
; 77 : page 1.15
    अग्रे गीतं सरसकवयः पार्श्वतो दाक्षिणात्याः पृष्ठे लीलावलयरणितं चामरग्राहिणीनाम् ।
    यद्यस्त्येवं कुरु भवरसास्वादने लम्पटत्वं नो चेच्चेतः प्रविश सहसा निर्विकल्पे समाधौ ॥
; ---------------------------------------------
; 78 : page 1.15
    अघं स केवलं भुङ्क्ते यः पचत्यात्मकारणात् ।
    यज्ञशिष्टाशनं ह्येतत्सतामन्नं विधीयते ॥
; ---------------------------------------------
; 79 : page 1.15
    अघटितघटितानि घटयति सुघटितघटितानि जर्जरीकुरुते ।
    विधिरेव तानि घटयति यानि पुमानेव चिन्तयति ॥
; ---------------------------------------------
; 80 : page 1.15
+   <s>अङ्के स्थितापि युवती</s> s. Spruch <s>शास्त्रं सुचिन्तितमपि</s>.
    अङ्गं गलितं पलितं मुण्डं दन्तविहीनं जातं तुण्डम् ।
    करधृतकम्पितशोभितदण्डं तदपि न मुञ्चत्याशा भण्डम् ॥
; ---------------------------------------------
; 81 : page 1.16
    अङ्गं चन्दनपाण्डु पल्लवमृदुस्ताम्बूलताम्राधरो
	//धारायन्त्रजलाभिषेककलुषे धौताञ्जने लोचने ।
    अन्तःपुष्पसुगन्धिरार्द्रकवरी सर्वाङ्गलग्नाम्बरं
	//रामाणां रमणीयतां विदधति ग्रीष्मापराह्णागमे ॥
; ---------------------------------------------
; 82 : page 1.16
    अङ्गणवेदिर्वसुधा कुल्या जलधिः स्थली च पातालम् ।
    वल्मीकश्च सुमेरुः कृतप्रतिज्ञस्य धीरस्य ॥
; ---------------------------------------------
; 83 : page 1.16
    अङ्गप्रत्यङ्गजः पुत्रो हृदयाच्चाभिजायते ।
    तस्मात्प्रियतरो मातुः प्रिया एव तु बान्धवाः ॥
; ---------------------------------------------
; 84 : page 1.16
    अङ्गाङ्गिभावमज्ञात्वा कथं सामर्थ्यनिर्णयः ।
    पश्य टिट्टिभमात्रेण समुद्रो व्याकुलीकृतः ॥
; ---------------------------------------------
; 85 : page 1.16
    अङ्गानामतितानवं कथमिदं कम्पश्च कस्मात्कुतो
	//मुग्धे पाण्डुकपोलमाननमिति प्राणेश्वरे पृच्छति ।
    तन्व्या सर्वमिदं स्वभावजमिति व्याहृत्य पक्ष्मान्तर-
	//व्यापी बाष्पभरस्तया चलितया निःश्वस्य मुक्तोऽन्यतः ॥
; ---------------------------------------------
; 86 : page 1.17
    अङ्गुल्यग्रनखेन बाष्पसलिलं निक्षिप्य निक्षिप्य किं
	//तूष्णीं रोदिषि कोपने बहुतरं फूत्कृत्य रोदिष्यसि ।
    यस्यास्ते पिशुनोपदेशवचनैर्मानेऽतिभूमिं गते
	//निर्विण्णोऽनुनयं प्रति प्रियतमो मध्यस्थतामेष्यति ॥
; ---------------------------------------------
; 87 : page 1.17
    अङ्गुल्यग्रेण यज्जप्तं यज्जप्तं मेरुलङ्घने ।
    व्यग्रचित्तेन यज्जप्तं विविधं निष्फलं भवेत् ॥
; ---------------------------------------------
; 88 : page 1.17
    अङ्गुष्ठपर्वमात्रं विशेषवत्प्राप्य पद्मरागमणिम् ।
    सुखसंवाह्यमनुत्तममर्थं प्राप्नोति तेनैव ॥
; ---------------------------------------------
; 89 : page 1.17
    अचिन्तितानि दुःखानि यथैवायान्ति देहिनाम् ।
    सुखान्यपि तथा मन्ये दैवमत्रातिरिच्यते ॥
; ---------------------------------------------
; 90 : page 1.17
+   <s>अचिन्त्यानि च दुःखानि</s> s. den vorangehenden Spruch.
    अचिराधिष्ठितराज्यः शत्रुः प्रकृतिष्वरूढमूलत्वात् ।
    नवसंरोपणशिथिलस्तरुरिव सुकरः समुद्धर्तुम् ॥
; ---------------------------------------------
; 91 : page 1.18
    अचेष्टमपि चासीनं श्रीः कंचिदुपतिष्ठति ।
    कश्चित्कर्माणि कुर्वन्हि नाप्राप्यमधिगच्छति ॥
; ---------------------------------------------
; 92 : page 1.18
+   <s>अचेष्टमानमासीनं</s> s. den vorangehenden Spruch.
    अचोद्यमानानि यथा पुष्पाणि च फलानि च ।
    स्वं कालं नातिवर्तन्ते तथा कर्म पुराकृतम् ॥
; ---------------------------------------------
; 93 : page 1.18
    अच्छाच्छचन्दनरसार्द्रकरा मृगाक्ष्यो धारागृहाणि कुसुमानि च कौमुदी च ।
    मन्दो मरुत्सुमनसः शुचि हर्म्यपृष्ठं ग्रीष्मे मदं च मदनं च विवर्धयन्ति ॥
; ---------------------------------------------
; 94 : page 1.18
+   <s>अच्छार्द्रचन्दनरसार्द्रकरा</s> s. den vorangehenden Spruch.
+   <s>अजयुद्धमृषिश्राद्धं</s> s. Spruch 101.
    अजरामरवत्प्राज्ञो विद्यामर्थं च चिन्तयेत् ।
    गृहीत इव केशेषु मृत्युना धर्ममाचरेत् ॥
; ---------------------------------------------
; 95 : page 1.18
    अजा इव प्रजा हन्याद्यो मोहात्पृथिवीपतिः ।
    तस्यैका जायते तृप्तिर्न द्वितीया कथं च न ॥
; ---------------------------------------------
; 96 : page 1.19
+   <s>अजाखरखुरोत्सर्ग</s> s. Spruch 98.
    अजातमृतमूर्खाणां वरमाद्यौ न चान्तिमः ।
    सकृद्दुःखकरावाद्यावन्तिमस्तु पदे पदे ॥
; ---------------------------------------------
; 97 : page 1.19
    अजातमृतमूर्खेभ्यो मृताजातौ सुतौ वरम् ।
    यतस्तौ स्वल्पदुःखाय यावज्जीवं जडो दहेत् ॥
; ---------------------------------------------
; 98 : page 1.19
    अजाधूलिरिव त्रस्तैर्मार्जनी रेणुवज्जनैः ।
    दीपखट्वोत्थच्छायेव त्यज्यते निर्धनो जनः ॥
; ---------------------------------------------
; 99 : page 1.19
    अजानता भवेत्कश्चिदपराधः कृतो यदि ।
    क्षन्तव्यमेव तस्याहुः सुपरीक्ष्य परीक्षया ॥
; ---------------------------------------------
; 100 : page 1.19
    अजानन्दाहार्तिं पतति शलभो दीपदहने
	//स मीनोऽप्यज्ञानाद्बडिशयुतमश्नाति पिशितम् ।
    विजानन्तोऽप्येते वयमिह विपज्जालजटिला-
	//न्न मुञ्चामः कामानहह गहनो मोहमहिमा ॥
; ---------------------------------------------
; 101 : page 1.20
+   <s>अजानन्माहात्म्यं</s> s. den vorangehenden Spruch.
+   <s>अजामिव प्रजां</s> s. Spruch 95.
    अजायुद्धे ऋषिश्राद्धे प्रभाते मेघडम्बरे ।
    दंपत्योः कलहे चैव बह्वारम्भे लघुक्रिया ॥

; correction: अजायुद्ध > अजायुद्धे
; ---------------------------------------------
; 102 : page 1.20
+   <s>अजायुद्धमृषिश्राद्धं, अजायुद्धं मुनिश्राद्धं</s> u. <s>अजायुद्धे द्विजश्राद्धे</s> s. den vorangehenden Spruch.
    अजाश्वयोर्मुखं मेध्यं गावो मेध्यास्तु पृष्ठतः ।
    ब्राह्मणाः पादतो मेध्या स्त्रियो मेध्याश्च सर्वतः ॥
; ---------------------------------------------
; 103 : page 1.20
+   <s>अजितात्मा</s> s. Spruch <s>असितात्मा</s>.
    अजीर्णं तपसः क्रोधो ज्ञानाजीर्णमहंकृतिः ।
    परिनिन्दा क्रियाजीर्णमन्नाजीर्णं विसूचिका ॥
; ---------------------------------------------
; 104 : page 1.20
    अजीर्णे भेषजं वारि जीर्णे वारि बलप्रदम् ।
    भोजने चामृतं वारि भोजनान्ते विषापहम् ॥
; ---------------------------------------------
; 105 : page 1.21
    अज्ञः सुखमाराध्यः सुखतरमाराध्यते विशेषज्ञः ।
    ज्ञानलवदुर्विदग्धं ब्रह्मापि नरं न रञ्जयति ॥
; ---------------------------------------------
; 106 : page 1.21
    अज्ञातकुलशीलस्य वासो देयो न कस्यचित् ।
    मार्जारस्य हि दोषेण हतो गृध्रो जरद्गवः ॥
; ---------------------------------------------
; 107 : page 1.21
    अज्ञातकुलशीलेऽपि प्रीतिं कुर्वन्ति वानराः ।
    आत्मार्थे च न रोदन्ति रोदन्ति त्वितरे जनाः ॥
; ---------------------------------------------
; 108 : page 1.21
    अज्ञातवीवधासारतोयसस्यो व्रजेत्तु यः ।
    परराष्ट्रं न भूयः स स्वराष्ट्रमधिगच्छति ॥
; ---------------------------------------------
; 109 : page 1.21
    अज्ञाताः पुरुषा यस्य प्रविशन्ति महीपतेः ।
    दुर्गं तस्य न संदेहः प्रविशन्ति द्रुतं द्विषः ॥
; ---------------------------------------------
; 110 : page 1.21
    अज्ञानं कारणं न स्याद्वियोगो यदि कारणम् ।
    शोको दिनेसु गच्छत्सु वर्धतामपयाति किम् ॥
; ---------------------------------------------
; 111 : page 1.22
    अज्ञानाद्यदि वा ज्ञानात्कृत्वा कर्म विगर्हितम् ।
    तस्माद्विमुक्तिमन्विच्छन्द्वितीयं न समाचरेत् ॥
; ---------------------------------------------
; 112 : page 1.22
    अज्ञानेन पराङ्मुखीं परिभवादाश्लिष्य मां दुःखितां
	//किं लब्धं चटुल त्वयेह नयता सौभाग्यमेतां दशाम् ।
    पश्यैद्दयितारतिव्यतिकरोन्मृष्टाङ्गरागारुणं
	//वक्षस्ते मलतैलपङ्कशबलैर्वेणीपदैरङ्कितम् ॥
; ---------------------------------------------
; 113 : page 1.22
    अज्ञेभ्यो ग्रन्थिनः श्रेष्ठा ग्रन्थिभ्यो धारिणो वराः ।
    धारिभ्यो ज्ञानिनः श्रेष्ठा ज्ञानिभ्यो व्यवसायिनः ॥
; ---------------------------------------------
; 114 : page 1.22
    अज्ञो यो व्ययशीलश्च अनाथः कलहप्रियः ।
    आतुरः सर्वभक्षी च नरः शीघ्रं विनश्यति ॥
; ---------------------------------------------
; 115 : page 1.22
    अञ्जनस्य क्षयं दृष्ट्वा वल्मीकस्य च संचयम् ।
    अवन्ध्यं दिवसं कुर्याद्दानध्ययनकर्मभिः ॥
; ---------------------------------------------
; 116 : page 1.22
+   <s>अञ्जलिं शपथं</s> s. Spruch 117. [Seite1.23]
    अञ्जलिः शपथः सान्त्वं शिरसा पादवन्दनम् ।
    आशाकरणमित्येवं कर्तव्यं भूतिमिच्छता ॥
; ---------------------------------------------
; 117 : page 1.23
    अञ्जलिः शपथः सान्त्वं प्रणम्य शिरसा वदेत् ।
    अश्रुप्रमार्जनं चैव कर्तव्यं भूतिमिच्छता ॥
; ---------------------------------------------
; 118 : page 1.23
    अञ्जलिस्थानि पुष्पाणि वासयन्ति करद्वयम् ।
    अहो सुमनसां प्रीतिर्वामदक्षिणयोः समा ॥
; ---------------------------------------------
; 119 : page 1.23
    अणुकं सुरतं नाम दंपत्योः पार्श्वसंस्थयोः ।
    जायन्ते निबिडाश्लेषाः समीभूतशरीरयोः ॥
; ---------------------------------------------
; 120 : page 1.23
    अणुनापि प्रविश्यारिं छिद्रेण बलवत्तरम् ।
    निःशेषं मज्जयेद्राष्ट्रं पानपात्रमिवोदकम् ॥
; ---------------------------------------------
; 121 : page 1.23
    अणुभ्यश्च महद्भ्यश्च शास्त्रेभ्यः कुशलो नरः ।
    सर्वतः सारमादद्यात्पुष्पेभ्य इव षट्पदः ॥
; ---------------------------------------------
; 122 : page 1.24
    अण्वपि गुणाय गुणिनां महदपि दोषाय दोषिणां सुकृतम् ।
    तृणमपि दुग्धाय गवां दुग्धमपि विषाय सर्पाणाम् ॥
; ---------------------------------------------
; 123 : page 1.24
+   <s>अत एव निपीयतेऽधरो</s> s. nach Spruch <s>सुमुखेन वदन्ति</s>.
+   <s>अत एव मुखं निपीयते</s> s. nach Spruch <s>सुमुखेन वदन्ति</s>.
+   <s>अत एव विवेक्तॄणां</s> s. nach Spruch <s>वृत्तिं स्वां बहु मन्यते</s>.
    अत एव हि नेच्छन्ति साधवः सत्समागमम् ।
    यद्वियोगासिलूनस्य मनसो नास्ति भेषजम् ॥
; ---------------------------------------------
; 124 : page 1.24
+   <s>अत एव हि वाञ्छन्ति</s> s. nach Spruch <s>एकेनापि सुधीरेण</s>.
    अतत्त्वज्ञोऽसि बालश्च दुस्तोषोऽपूरणोऽनलः ।
    नैव त्वं वेत्थ सुलभं नैव त्वं वेत्थ दुर्लभम् ॥
; ---------------------------------------------
; 125 : page 1.24
    अतथ्यान्यपि तथ्यानि दर्शयन्ति हि पेशलाः ।
    समे निम्नोन्नतानीव चित्रकर्मविदो जनाः ॥
; ---------------------------------------------
; 126 : page 1.24
    अतिकुपिता अपि सुजना योगेन मृदूभवन्ति न तु नीचाः ।
    हेम्नः कठिनस्यापि द्रवणोपायोऽस्ति न तृणानाम् ॥
; ---------------------------------------------
; 127 : page 1.25
    अतिक्रान्तः कालो ललितललनाभोगसुभगो
	//भ्रमन्तः शान्ताः स्मः सुचिरमिह संसारसरणिम् ।
    इदानीं स्वःसिन्धोस्तटभुवि समाक्रन्दनगिरः
	//सुतारैः फूत्कारैः शिव शिव शिवेति प्रतनुमः ॥
; ---------------------------------------------
; 128 : page 1.25
    अतिक्लेशेन येऽर्थाः स्युर्धर्मस्यातिक्रमेण वा ।
    अरेर्वा प्रणिपातेन मा स्म तेषु मनः कृथाः ॥
; ---------------------------------------------
; 129 : page 1.25
    अतितृष्णा न कर्तव्या तृष्णां नैव परित्यजेत् ।
    अतितृष्णाभिभूतस्य जाता काष्ठमयी शिखा ॥
; ---------------------------------------------
; 130 : page 1.25
    अतितेजस्व्यपि राजा पानासक्तो न साधयत्यर्थान् ।
    तृणमपि दग्धुं शक्तो न वाडवाग्निः पिबन्ननिशम् ॥
; ---------------------------------------------
; 131 : page 1.26
    अतिथिः पूजितो यद्धि ध्यायते मनसा शुभम् ।
    न तत्क्रतुशतेनापि तुल्यमाहुर्मनीषिणः ॥
; ---------------------------------------------
; 132 : page 1.26
    अतिथित्वेन वर्णानां देयं शक्त्यानुपूर्वशः ।
    अप्रणोद्योऽतिथिः सायमपि वाग्भूतृणोदकैः ॥
; ---------------------------------------------
; 133 : page 1.26
    अतिथिर्बालकश्चैव राजा भार्या तथैव च ।
    अस्ति नास्ति न जानन्ति देहि देहि पुनः पुनः ॥
; ---------------------------------------------
; 134 : page 1.26
    अतिथिर्यस्य भग्नाशो गृहात्प्रतिनिवर्तते ।
    स दत्त्वा दुष्कृतं तस्मै पुण्यमादाय गच्छति ॥
; ---------------------------------------------
; 135 : page 1.26
    अतिदर्पे हता लङ्का अतिमाने च कौरवाः ।
    अतिदाने बलिर्बद्धः सर्वमत्यन्तगर्हितम् ॥
; ---------------------------------------------
; 136 : page 1.26
    अतिदानाद्बलिर्बद्धो नष्टो मानात्सुयोधनः ।
    विनष्टो रावणो लौल्यादति सर्वत्र वर्जयेत् ॥
; ---------------------------------------------
; 137 : page 1.27
    अतिदाने बलिर्बद्धो अतिमाने च कौरवाः ।
    अतिरूपे हृता सीता सर्वमत्यन्तगर्हितम् ॥
; ---------------------------------------------
; 138 : page 1.27
    अतिदूरपथश्रान्ताश्छायां यान्ति च शीतलाम् ।
    शीतलाश्च पुनर्यान्ति का कस्य परिदेवना ॥
; ---------------------------------------------
; 139 : page 1.27
+   <s>अति धर्माद्बलं मन्ये</s> s. <s>अधि धर्माद्बलं मन्ये</s>.
    अतिपरिचयादवज्ञा भवति विशिष्टेऽपि वस्तुनि प्रायः ।
    लोकः प्रयागवासी कूपे स्नानं समाचरति ॥
; ---------------------------------------------
; 140 : page 1.27
    अतिपरिचयादवज्ञा संततगमनादनादरो भवति ।
    मलये भिक्षुपुरंध्री चन्दनतरुमिन्धनं कुरुते ॥
; ---------------------------------------------
; 141 : page 1.27
    अतिभीरुमतिक्लीबं दीर्घसूत्रं प्रमादिनम् ।
    व्यसनाद्विषयाक्रान्तं न भजन्ति नृपं प्रजाः ॥
; ---------------------------------------------
; 142 : page 1.27
    अतिमलिने कर्तव्ये भवति खलानामतीव निपुणा धीः ।
    तिमिरे हि कौशिकानां रूपं प्रतिपद्यते दृष्टिः ॥
; ---------------------------------------------
; 143 : page 1.28
    अतिमात्रभासुरत्वं पुष्यति भातुः परिग्रहादह्नः ।
    अधिगच्छति महिमानं चन्द्रोऽपि निशापरिगृहीतः ॥
; ---------------------------------------------
; 144 : page 1.28
    अतिमानिनमग्राह्यमात्मसंभावितं नरम् ।
    क्रोधनं व्यसने हन्ति स्वजनोऽपि नराधिपम् ॥
; ---------------------------------------------
; 145,146 : page 1.28
    अतिमानोऽतिवादश्च तथात्यागो नराधिप ।
    क्रोधश्चात्मविधित्सा च मित्रद्रोहश्च तानि षट् ॥
    एत एवासयस्तीक्ष्णाः कृन्तन्त्यायूंषि देहिनाम् ।
    एतानि मानवान्घ्नन्ति न मृत्युर्भद्रमस्तु ते ॥
; ---------------------------------------------
; 147 : page 1.28
    अतियत्नगृहीतोऽपि खलः खलखलायते ।
    शिरसा धार्यमाणोऽपि तोयस्यार्धघटो यथा ॥
; ---------------------------------------------
; 148 : page 1.28
    अतिरमणीये काव्येऽपि पिशुनो दूषणमन्वेषयति ।
    अतिरमणीये वपुषि व्रणमिव मक्षिकानिकरः ॥
; ---------------------------------------------
; 149 : page 1.28
    अतिरूपेण वै सीता अतिगर्वेण रावणः ।
    अतिदानं बलिर्दत्त्वा अति सर्वत्र वर्जयेत् ॥
; ---------------------------------------------
; 150 : page 1.29
    अतिलोभो न कर्तव्यो लोभं नैव परित्यजेत् ।
    अतिलोभाभिभूतस्य चक्रं भ्रमति मस्तके ॥
; ---------------------------------------------
; 151 : page 1.29
    अतिवादं न प्रवदेन्न वादयेद्यो नाहतः प्रतिहन्यान्न घातयेत् ।
    हन्तुं च यो नेच्छति पापकं वै तस्मै देवाः स्पृहयन्त्यागताय ॥
; ---------------------------------------------
; 152 : page 1.29
    अतिवादांस्तितिक्षेत नाभिमन्येत कं च न ।
    क्रोध्यमानः प्रियं ब्रूयादाक्रुष्टः कुशलं वदेत् ॥
; ---------------------------------------------
; 153 : page 1.29
    अतिवादांस्तितिक्षेत नावमन्येत कं च न ।
    न चेमं देहमाश्रित्य वैरं कुर्वीत केनचित् ॥
; ---------------------------------------------
; 154 : page 1.29
    अतिव्ययोऽनपेक्षा च तथार्जनमधर्मतः ।
    मोषणं दूरसंस्थानं कोशव्यसनमुच्यते ॥
; ---------------------------------------------
; 155 : page 1.30
    अतिशुद्धामपि वृत्तिं समाश्रितो दुर्जनः परान्व्यथयेत् ।
    पवनाशिनोऽपि भुजगाः परोपतापं न मुञ्चन्ति ॥
; ---------------------------------------------
; 156 : page 1.30
    अतिशौचमशौचं वा अतिनिन्दा अतिस्तुतिः ।
    अत्याचारमनाचारं षड्विधं मूर्खलक्षणम् ॥
; ---------------------------------------------
; 157 : page 1.30
    अतिसाहसमतिदुष्करमत्याश्चर्यं च दानमर्थानाम् ।
    योऽपि ददाति शरीरं न ददाति स सक्थिलेशमपि ॥
; ---------------------------------------------
; 158 : page 1.30
    अतीतलाभस्य च रक्षणार्थं भविष्यलाभस्य च संगमार्थम् ।
    आपत्प्रपन्नस्य च मोक्षणार्थं यन्मन्त्र्यतेऽसौ परमो हि मन्त्रः ॥
; ---------------------------------------------
; 159 : page 1.30
    अतीतानागता भावा ये च वर्तन्ति सांप्रतम् ।
    तान्कालनिर्मितान्बुद्ध्वा न संज्ञां हातुमर्हसि ॥
; ---------------------------------------------
; 160 : page 1.30
    अतीन्द्रियाणां परलोकवृत्ताविहैव तीव्राशुभपाकशंसी ।
    दृश्येत नाशो यदि नाम नाशु न कः कुकृत्येन यतेन भूत्यै ॥
; ---------------------------------------------
; 161 : page 1.31
    अतीव कर्कशाः स्तब्धा हिंस्रजन्तुभिरावृताः ।
    दुरासदाश्च विषमा ईश्वराः पर्वता इव ॥
; ---------------------------------------------
; 162 : page 1.31
    अतीव गुणसंपन्नो न जातु विनयान्वितः ।
    सुसूक्ष्ममपि भूतानामुपमर्दमुपेक्षते ॥
; ---------------------------------------------
; 163 : page 1.31
+   <s>अतुष्टिदानं</s> s. Spruch 196.
+   <s>अतृप्तिव्याधि°</s> s. Spruch <s>अवृत्तिव्याधि°</s>.
    अतो हास्यतरं लोके किंचिदन्यन्न विद्यते ।
    यत्र दुर्जनमित्याह दुर्जनः सज्जनं स्वयम् ॥
; ---------------------------------------------
; 164 : page 1.31
    अत्तुं वाञ्छति शांभवो गणपतेराखुं क्षुधार्तः फणी
	//तं च क्रौञ्चरिपोः शिखी गिरिसुतासिंहोऽपि नागाशनम् ।
    इत्थं यत्र परिग्रहस्य घटना शंभोरपि स्याद्गृहे
	//तत्रान्यस्य कथं न भावि जगतस्तस्मात्स्वरूपं हि तत् ॥
; ---------------------------------------------
; 165 : page 1.31
    अत्यच्छेनाविरुद्धेन सुवृत्तेनातिचारुणा ।
    अन्तर्भिन्नेन संप्राप्तं मौक्तिकेनापि बन्धनम् ॥
; ---------------------------------------------
; 166 : page 1.32
    अत्यन्तकोपः कठुरा च वाणी दरिद्रता च स्वजनेषु वैरम् ।
    नीचप्रसङ्गः कुलहीनसेवा चिह्नानि देहे नरकस्थितानाम् ॥
; ---------------------------------------------
; 167 : page 1.32
    अत्यन्तचञ्चलस्येह पारतस्य निबन्धने ।
    कामं विज्ञायते युक्तिर्न स्त्रीचित्तस्य का च न ॥
; ---------------------------------------------
; 168 : page 1.32
    अत्यन्तमसदार्याणामनालोचितचेष्टितम् ।
    अतस्तेषां विवर्धन्ते सततं सर्वसंपदः ॥
; ---------------------------------------------
; 169 : page 1.32
    अत्यन्तविमुखे दैवे व्यर्थयत्ने च पौरुषे ।
    मनस्विनो दरिद्रस्य वनादन्यत्कुतः सुखम् ॥
; ---------------------------------------------
; 170 : page 1.32
    अत्यम्बुपानाद्विषमाशनाच्च दिवाशयाज्जागरणाच्च रात्रौ ।
    संरोधनान्मूत्रपुरीषयोश्च षड्भिः प्रकारैः प्रभवन्ति रोगाः ॥
; ---------------------------------------------
; 171 : page 1.32
    अत्यल्पसंपदः सन्तः पुमानिष्टश्च दुष्कुले ।
    लक्ष्मीरनभिजातस्य वेधसः स्खलितत्रयम् ॥
; ---------------------------------------------
; 172 : page 1.33
    अत्यादरपरो विद्वानीहमानः स्थिरां श्रियम् ।
    अग्नेः शेषमृणाच्छेषं शत्रोः शेषं न शेषयेत् ॥
; ---------------------------------------------
; 173 : page 1.33
    अत्यादरो भवेद्यत्र कार्यकारणवर्जितः ।
    तत्र शङ्का प्रकर्तव्या परिणामे सुखावहा ॥
; ---------------------------------------------
; 174,175 : page 1.33
    अत्यार्यमतिदातारमतिशूरमतिव्रतम् ।
    प्रज्ञाभिमानिनं चैव श्रीर्भयान्नोपसर्पति ॥
    न चातिगुणवत्स्वेषा नात्यन्तं निर्गुणेषु च ।
    उन्मत्ता गौरिवान्धा श्रीः क्वचिदेवावतिष्ठते ॥
; ---------------------------------------------
; 176 : page 1.33
    अत्यासन्ना विनाशाय दूरस्था न फलप्रदाः ।
    सेव्या मध्यमभावेन राजवह्निगुरुस्त्रियः ॥
; ---------------------------------------------
; 177 : page 1.33
+   <s>अत्युक्तं (अत्युक्तिं) रहसि गतं</s> s. Spruch <s>अभुक्त्वा रहसि गतम्</s>. [Seite1.34]
    अत्युक्तौ न यदि प्रकुप्यसि मृषावादं च नो मन्यसे
	//तद्ब्रूमोऽद्भुतकीर्तनेन रसना केषां न कण्डूयते ।
    देव त्वत्तरुणप्रतापतपनज्वालावलीशोषिताः
	//सर्वे वारिधयस्तवारिवनितानेत्राम्बुभिः पूरिताः ॥
; ---------------------------------------------
; 178 : page 1.34
+   <s>अत्युक्तौ यदि नैव</s> s. den vorangehenden Spruch.
    अत्युच्छ्रिते मन्त्रिणि पार्थिवे च विष्टभ्य पादाववतिष्ठते श्रीः ।
    सा स्त्रीस्वभावादसहा भरस्य तयोर्द्वयोरेकतरं जहाति ॥
; ---------------------------------------------
; 179 : page 1.34
    अत्युत्सेकेन सहसा साहसाध्यवसायिनाम् ।
    श्रीरारोहति संदेहं महतामपि भूभृताम् ॥
; ---------------------------------------------
; 180 : page 1.34
    अत्युदात्तगुणेष्वेषा कृतपुण्यैः प्ररोपिता ।
    शतशाखी भवत्येव यावन्मात्रापि सत्क्रिया ॥
; ---------------------------------------------
; 181 : page 1.35
    अत्युन्नतस्तनमुरो नयने सुदीर्घे वक्रे भ्रुवावतितरां वचनं ततोऽपि ।
    मध्योऽधिकं तनुरनूनगुरुर्नितम्बो मन्दा गतिः किमपि चाद्भुतयौवनायाः ॥
; ---------------------------------------------
; 182 : page 1.35
    अत्युन्नतिं प्राप्य नरः प्रावारः कीटको यथा ।
    स विनश्यत्यसंदेहमाहैवमुशना नृप ॥
; ---------------------------------------------
; 183 : page 1.35
    अत्युन्नतोऽम्बुभिर्मेघश्चातकान्न धिनोति चेत् ।
    मरुता हृतसर्वस्वः स पश्चात्किं करिष्यति ॥
; ---------------------------------------------
; 184 : page 1.35
    अत्येति रजनी या तु सा न प्रतिनिवर्तते ।
    यात्येव यमुना पूर्णा समुद्रमुदकार्णवम् ॥
; ---------------------------------------------
; 185 : page 1.35
    अत्रोद्याने मया दृष्टा वल्लरी पञ्चपल्लवा ।
    पल्लवे पल्लवे ताम्रा यस्यां कुसुममञ्जरी ॥
; ---------------------------------------------
; 186 : page 1.35
    अत्वरा सर्वकार्येषु त्वरा कार्यविनाशिनी ।
    त्वरमाणेन मूर्खेण मयूरो वायसीकृतः ॥
; ---------------------------------------------
; 187 : page 1.35
+   <s>अथ चेद्बुद्धिजं कृत्वा</s> s. nach Spruch <s>अबुद्धिमाश्रितानां तु</s>. [Seite1.36]
    अथ नित्यमनित्यं वा नेह शोचन्ति तद्विदः ।
    नान्यथा शक्यते कर्तुं स्वभावः शोचतामिति ॥
; ---------------------------------------------
; 188 : page 1.36
+   <s>अथ ये बुद्धिजं कृत्वा</s> s. nach Spruch <s>अबुद्धिमाश्रितानां तु</s>.
+   <s>अथ ये बुद्धिमप्राप्ताः</s> s. nach Spruch <s>ये च बुद्धिसुखं प्राप्ताः</s>.
+   <s>अथ ये संहता (सहिता) वृक्षाः</s> s. nach Spruch <s>महानप्येकजो वृक्षः</s>.
    अथ वा नश्यति प्रज्ञा प्राज्ञस्यापि नरस्य हि ।
    प्रतिकूले गते दैवे विनाशे सुमुपस्थिते ॥
; ---------------------------------------------
; 189 : page 1.36
+   <s>अथ संत्यजतो धर्मम्</s> s. nach Spruch <s>धर्ममाचरतो राज्ञः</s>.
    अदत्तदानाच्च भवेद्दरिद्रो दरिद्रभावाद्वितनोति पापम् ।
    पापं हि कृत्वा नरकं प्रयाति पुनर्दरिद्रः पुनरेव पापी ॥
; ---------------------------------------------
; 190 : page 1.36
    अदर्शने दर्शनमात्रकामा दृष्टौ परिष्वङ्गरसैकलोलाः ।
    अलिङ्गितायां पुनरायताक्ष्यामाशास्महे विग्रहयोरभेदम् ॥
; ---------------------------------------------
; 191 : page 1.36
    अदातरि समृद्धेऽपि किं कुर्युरुपजीविनः ।
    किंशुके किं शुकः कुर्यात्फलितेऽपि बुभुक्षितः ॥
; ---------------------------------------------
; 192 : page 1.36
+   <s>अदाता पुरुषस्त्यागी</s> s. Spruch <s>दातारं कृपणं मन्ये</s>. [Seite1.37]
    अदाता वंशदोषेण कर्मदोषाद्दरिद्रता ।
    उन्मादो मातृदोषेण पितृदोषेण मूर्खता ॥
; ---------------------------------------------
; 193 : page 1.37
+   <s>अदुर्गविषयः कस्य</s> und <s>अदुर्गविषयो यस्य</s> s. den folgenden Spruch.
    अदुर्गो विषयः कस्य नारेः परिभवास्पदम् ।
    अदुर्गोऽनाश्रयो राजा पोतच्युतमनुष्यवत् ॥
; ---------------------------------------------
; 194 : page 1.37
    अदृष्टपूर्वानादाय भावानपरिशङ्कितान् ।
    इष्टानिष्टान्मनुष्याणामस्तं गच्छन्ति रात्रयः ॥
; ---------------------------------------------
; 195 : page 1.37
    अदृष्टव्यापारं गतवति दिनानामधिपतौ यशःशेषीभूते शशिनि गतधाम्नि ग्रहगणे ।
    तथान्धं संजातं जगदुपनते मेघसमये यथामी गण्यन्ते तमसि पटवः कीटमणयः ॥
; ---------------------------------------------
; 196 : page 1.37
    अदृष्टिदानं कृतपूर्वनाशनं विमानना दुश्चरितानुकीर्तनम् ।
    कथाप्रसङ्गेन च नामविस्मृतिर्विरक्तभावस्य जनस्य लक्षणम् ॥
; ---------------------------------------------
; 197 : page 1.38
    अदृष्टे दर्शनोत्कण्ठा दृष्टे विच्छेदभीरुता ।
    नादृष्टेन न दृष्टेन भवता लभ्यते सुखम् ॥
; ---------------------------------------------
; 198 : page 1.38
    अदेशकालज्ञमनायतिक्षमं यदप्रियं लाघवकारि चात्मनः ।
    योऽत्राब्रवीत्कारणवर्जितं वचो न तद्वचः स्याद्विषमेव तद्भवेत् ॥
; ---------------------------------------------
; 199 : page 1.38
    अदेशकाले यद्दानमपात्रेभ्यश्च दीयते ।
    असत्कृतमवज्ञातं तत्तामसमुदाहृतम् ॥
; ---------------------------------------------
; 200 : page 1.38
+   <s>अदेशस्थो बहुरिपु°</s> s. nach Spruch <s>बालो वृद्धो</s> fgg.
    अदेशस्थो हि रिपुणा स्वल्पकेनापि हन्यते ।
    ग्राहोऽल्पीयानपि जले गजेन्द्रमपि कर्षति ॥
; ---------------------------------------------
; 201 : page 1.38
    अद्भिर्गात्राणि शुध्यन्ति मनः सत्येन शुध्यति ।
    विद्यातपोभ्यां भूतात्मा बुद्धिर्ज्ञानेन शुध्यति ॥
; ---------------------------------------------
; 202 : page 1.38
    अद्भिः शुध्यन्ति वस्त्राणि मनः सत्येन शुध्यति ।
    अहिंसया च भूतात्मा बुद्धिर्ज्ञानेन शुध्यति ॥
; ---------------------------------------------
; 203 : page 1.38
+   <s>अद्यकालिकया बुद्ध्या</s> s. Spruch <s>आद्यकालिकया बुद्ध्या</s>. [Seite1.39]
+   <s>अद्यात्काकः पुरोडाशम्</s> s. nach Spruch <s>यदि न प्रणयेद्राजा</s>.
    अद्यापि नोज्झति हरः किल कालकूटं कूर्मो बिभर्ति धरणीं खलु पृष्ठभागे ।
    अम्भोनिधिः सहति दुःसहवाडवाग्निमङ्गीकृतं सुकृतिनः परिपालयन्ति ॥
; ---------------------------------------------
; 204 : page 1.39
    अद्यापि शीतद्युतिरात्मबिम्बं निर्माय निर्माय पुनर्भुनक्ति ।
    तस्या मुखेनायतलोचनायाः कर्तुं न शक्तिः सदृशं प्रियायाः ॥
; ---------------------------------------------
; 205 : page 1.39
    अद्यैव कुरु यच्छ्रेयो मा त्वां कालोऽत्यगादयम् ।
    अकृतेष्वेव कार्येषु मृत्युर्वै संप्रकर्षति ॥
; ---------------------------------------------
; 206 : page 1.39
+   <s>अद्रोहं समयं कृत्वा</s> s. Spruch 207.
    अद्रोहसमयं कृत्वा चिच्छेद नमुचेः शिरः ।
    शक्रः साभिमता तस्य रिपौ वृत्तिः सनातनी ॥
; ---------------------------------------------
; 207 : page 1.39
    अद्रोहसमयं कृत्वा मुनीनामग्रतो हरिः ।
    जघान नमुचिं पश्चादपां फेनेन पार्थिव ॥
; ---------------------------------------------
; 208 : page 1.40
    अद्रोहः सर्वभूतेषु कर्मणा मनसा गिरा ।
    अनुग्रहश्च दानं च सतां धर्मः सनातनः ॥
; ---------------------------------------------
; 209 : page 1.40
    अधः करोति यद्रत्नं मूर्ध्ना धारयते तृणम् ।
    दोषस्तस्यैव जलधे रत्नं रत्नं तृणं तृणम् ॥
; ---------------------------------------------
; 210 : page 1.40
    अधः पश्यसि किं बाले पतितं तव किं भुवि ।
    रे रे मूर्ख न जानासि गतं तारुण्यमौक्तिकम् ॥
; ---------------------------------------------
; 211 : page 1.40
    अधना धनमिच्छन्ति वाचं चैव चतुष्पदाः ।
    मानवाः स्वर्गमिच्छन्ति मोक्षमिच्छन्ति देवताः ॥
; ---------------------------------------------
; 212 : page 1.40
    अधनेनार्थकामेन नार्थः शक्यो विधित्सितुम् ।
    अर्थैरर्था निबध्यन्ते गजैरिव महागजाः ॥
; ---------------------------------------------
; 213 : page 1.40
    अधनो दातुकामोऽपि संप्राप्तो धनिनां गृहम् ।
    मन्यते याचकोऽयं धिग्दारिद्र्यं खलु देहिनाम् ॥
; ---------------------------------------------
; 214 : page 1.41
    अधमं बाधते भूयो दुःखवेगो न तूत्तमम् ।
    पादद्वयं व्रजत्याशु शीतस्पर्शो न चक्षुषी ॥
; ---------------------------------------------
; 215 : page 1.41
    अधमाः कलिमिच्छन्ति संधिमिच्छन्ति मध्यमाः ।
    उत्तमा मानमिच्छन्ति मानो हि महतां धनम् ॥
; ---------------------------------------------
; 216 : page 1.41
    अधमा धनमिच्छन्ति धनमानौ च मध्यमाः ।
    उत्तमा मानमिच्छन्ति मानो हि महतां धनम् ॥
; ---------------------------------------------
; 217 : page 1.41
    अधरः किसलयरागः कोमलविटपानुकारिणौ बाहू ।
    कुसुममिव लोभनीयं यौवनमङ्गेषु संनद्धम् ॥
; ---------------------------------------------
; 218 : page 1.41
    अधर्मः सुमहान्नाथ भवेत्तस्य तु भूपतेः ।
    यो हरेद्बलिषड्भागं न च रक्षति पुत्रवत् ॥
; ---------------------------------------------
; 219 : page 1.41
    अधर्मेण च यः प्राह यश्चाधर्मेण पृच्छति ।
    तयोरन्यतरः प्रैति विद्वेषं वाधिगच्छति ॥
; ---------------------------------------------
; 220 : page 1.42
    अधर्मेणैधते तावत्ततो भद्राणि पश्यति ।
    ततः सपत्नाञ्जयति समूलस्तु विनश्यति ॥
; ---------------------------------------------
; 221 : page 1.42
    अधर्मोपचितं वित्तं हरन्त्यन्येऽल्पमेधसः ।
    संभोजनीयापदेशैर्जलानीव जलौकसः ॥
; ---------------------------------------------
; 222 : page 1.42
    अधर्मोपार्जितैरर्थैर्यः करोत्यौर्ध्वदेहिकम् ।
    न स तस्य फलं प्रेत्य भुङ्क्तेऽर्थस्य दुरागमात् ॥
; ---------------------------------------------
; 223 : page 1.42
    अधस्ताच्छिद्रितं चर्म दुर्गन्धपरिपूरितम् ।
    मूत्रक्लिन्नस्य तस्यार्थे मा राजन्ब्राह्मणान्वधीः ॥
; ---------------------------------------------
; 224 : page 1.42
    अधःस्था रमते नारी उपरिस्थस्तु कामुकः ।
    प्रसिद्धं तद्रतं ज्ञेयं ग्रामबालजनप्रियम् ॥
; ---------------------------------------------
; 225 : page 1.42
    अधार्मिको नरो यो हि यस्य चाप्यनृतं धनम् ।
    हिंसारतश्च यो नित्यं नेहासौ सुखमेधते ॥
; ---------------------------------------------
; 226 : page 1.42
    अधिकार ऋणं गर्भश्चतुर्थं श्वानमैथुनम् ।
    आगमे परमं सौख्यं निर्गमे दुःखकारणम् ॥
; ---------------------------------------------
; 227 : page 1.43
+   <s>अधिकारेण यो युक्तः</s> s. Spruch <s>अविचारयतो युक्ति°</s>.
    अधिगतपरमार्थान्पण्डितान्मावमंस्थास्तृणमिव लघु लक्ष्मीर्नैव तान्संरुणद्धि ।
    अभिनवमदलेखाश्यामगण्डस्थलानां न भवति बिसतन्तुर्वारणं वारणानाम् ॥
; ---------------------------------------------
; 228 : page 1.43
    अधि धर्माद्बलं मन्ये बलाद्धर्मः प्रवर्तते ।
    बले प्रतिष्ठितो धर्मो धरण्यामिव जङ्गमम् ॥
; ---------------------------------------------
; 229 : page 1.43
+   <s>अधीतव्यवहाराङ्गम् (°व्यवहारार्थम्)</s> s. nach Spruch <s>स्वदेशजं कुलाचार°</s>.
    अधीत्य नीतिशास्त्राणि नीतियुक्तो न दृश्यते ।
    अनभिज्ञश्च साचिव्यं गमितः केन हेतुना ॥
; ---------------------------------------------
; 230 : page 1.43
    अधोदृष्टिर्नैकृतिकः स्वार्थसाधनतत्परः ।
    शठो मिथ्याविनीतश्च बकव्रतचरो द्विजः ॥
; ---------------------------------------------
; 231 : page 1.43
+   <s>अधोदृष्टिर्भवेत्कृत्वा</s> s. nach Spruch <s>आयाति स्खलितैः</s>.
    अधोऽधः पश्यतः कस्य महिमा नोपजायते ।
    उपर्युपरि पश्यन्तः सर्व एव दरिद्रति ॥
; ---------------------------------------------
; 232 : page 1.44
    अध्यर्धाद्योजनशतादामिषं वीक्षते खगः ।
    सोऽपि पार्श्वस्थितं दैवाद्बन्धनं नैव पश्यति ॥
; ---------------------------------------------
; 233 : page 1.44
+   <s>अध्यात्मन्यवधीयताम्</s> s. Spruch <s>नन्वात्मन्यवधीयताम्</s>.
    अध्रुवेण शरीरेण प्रतिक्षणविनाशिना ।
    ध्रुवं यो नार्जयेद्धर्मं स शोच्यो मूढचेतनः ॥
; ---------------------------------------------
; 234 : page 1.44
    अध्रुवे हि शरीरे यो न करोति तपोऽर्जनम् ।
    स पश्चात्तप्यते मूढो मृतो गत्वात्मनो गतिम् ॥
; ---------------------------------------------
; 235 : page 1.44
    अध्वश्रान्तमविज्ञातमतिथिं क्षुत्पिपासितम् ।
    यो तं न पूजयेद्भक्त्या तमाहुर्ब्रह्मघातिनम् ॥
; ---------------------------------------------
; 236 : page 1.44
    अध्वा जरा देहवतां पर्वतानां जलं जरा ।
    असंभोगो जरा स्त्रीणां वाक्शल्यं मनसो जरा ॥
; ---------------------------------------------
; 237 : page 1.44
    अध्वा जरा मनुष्याणां वाजिनां बन्धनं जरा ।
    अमैथुनं जरा स्त्रीणां वस्त्राणामातपो जरा ॥
; ---------------------------------------------
; 238 : page 1.45
    अनङ्गः पञ्चभिः पुष्पैर्विश्वं व्यजयतेषुभिः ।
    इत्यसंभाव्यमथ वा विचित्रा वस्तुशक्तयः ॥
; ---------------------------------------------
; 239 : page 1.45
    अनञ्जितासिता दृष्टिर्भ्रूरनावर्जिता नता ।
    अरञ्जितोऽरुणश्चायमधरस्तव सुन्दरि ॥
; ---------------------------------------------
; 240 : page 1.45
+   <s>अनतिक्रमणीयस्य</s> s. Spruch <s>संयोगो हि वियोगस्य</s>.
    अनद्भुतमिदं लोके यद्वृद्ध्वा बलवत्तरैः ।
    ईश्वरैर्दुर्बलः कृष्यः क्रतौ पशुरिवाबलः ॥
; ---------------------------------------------
; 241 : page 1.45
    अनधिगतमनोरथस्य पूर्वं शतगुणितेव गता मम त्रियामा ।
    यदि तु तव समागमे तथैव प्रसरति सुभ्रु ततः कृती भवेयम् ॥
; ---------------------------------------------
; 242 : page 1.45
    अनध्वन्याः काव्येष्वलसगतयः शास्त्रगहने-
	//ष्वदुःखज्ञा वाचां परिणतिषु मूकाः परगुणे ।
    विदग्धानां गोष्ठीष्वकृतपरिचर्याश्च खलु ये
	//भवेयुस्ते किं वा परभणितिकण्डूतिनिकषाः ॥
; ---------------------------------------------
; 243 : page 1.45
    अनन्तपारं किल शब्दशास्त्रं स्वल्पं तथायुर्बहवश्च विघ्नाः ।
    सारं ततो ग्राह्यमपास्य फल्गु हंसैर्यथा क्षीरमिवाम्बुमध्यात् ॥
; ---------------------------------------------
; 244 : page 1.46
+   <s>अनन्तमिव मे वित्तम्</s> s. den folgenden Spruch.
    अनन्तं बत मे वित्तं यस्य मे नास्ति किं च न ।
    मिथिलायां प्रदीप्तायां न मे दह्यति किं च न ॥
; ---------------------------------------------
; 245 : page 1.46
    अनन्तशास्त्रं बहुलाश्च विद्याः स्वल्पश्च कालो बहुविघ्नता च ।
    यत्सारभूतं तदुपासनीयं हंसो यथा क्षीरमिवाम्बुमिश्रम् ॥
; ---------------------------------------------
; 246 : page 1.46
    अनभिज्ञो गुणानां यो न भृत्यैः सोऽनुगम्यते ।
    धनाढ्योऽपि कुलीनोऽपि क्रमायातोऽपि भूपतिः ॥
; ---------------------------------------------
; 247 : page 1.46
    अनभिध्या परस्वेषु सर्वसत्त्वेषु सौहृदम् ।
    कर्मणां फलमस्तीति त्रिविधं मनसा चरेत् ॥
; ---------------------------------------------
; 248 : page 1.46
    अनभ्यासेन विद्यानामसंसर्गेण धीमताम् ।
    अनिग्रहेण चाक्षाणां जायते व्यसनं नृणाम् ॥
; ---------------------------------------------
; 249 : page 1.47
+   <s>अनभ्यासे विषं विद्या</s> s. Spruch <s>दुरधीता विषं विद्या</s>.
    अनम्राक्रमणं शौर्यं धनं निजभुजार्जितम् ।
    भार्या रूपानुरूपा च पुरुषस्येह युज्यते ॥
; ---------------------------------------------
; 250 : page 1.47
    अनयोरनवद्याङ्गि स्तनयोर्जृम्भमाणयोः ।
    अवकाशो न पर्याप्तस्तव बाहुलतान्तरे ॥
; ---------------------------------------------
; 251 : page 1.47
    अनर्घ्याण्यपि रत्नानि लभ्यन्ते विभवैः सुखम् ।
    दुर्लभो रत्नकोट्यापि क्षणोऽपि हि गतायुषः ॥
; ---------------------------------------------
; 252 : page 1.47
    अनर्थकं विप्रवासं गृहेभ्यः पापैः संधिं परदाराभिमर्शम् ।
    दम्भं स्तैन्यं पैशुनं मद्यपानं न सेवते यश्च सुखी सदैव ॥
; ---------------------------------------------
; 253 : page 1.47
    अनर्थकमनायुष्यं गोविषाणस्य भक्षणम् ।
    दन्ताश्च परिमृज्यन्ते रसश्चापि न लभ्यते ॥
; ---------------------------------------------
; 254 : page 1.47
+   <s>अनर्थत्वान्मनुष्याणाम्</s> s. Spruch 256.
    अनर्थमर्थतः पश्यन्नर्थं चैवाप्यनर्थतः ।
    इन्द्रियैरजितैर्बालः सुदुःखं मन्यते सुखम् ॥
; ---------------------------------------------
; 255 : page 1.48
    अनर्थाश्चार्थरूपेण अर्थाश्चानर्थरूपिणः ।
    अर्थायैव हि केषांचिद्धननाशो भवत्युत ॥
; ---------------------------------------------
; 256 : page 1.48
    अनर्थित्वान्मनुष्याणां भयात्परिजनस्य च ।
    मर्यादायाममर्यादाः स्त्रियस्तिष्ठन्ति भर्तृषु ॥
; ---------------------------------------------
; 257 : page 1.48
    अनलः शीतनाशाय विषनाशाय गारुडम् ।
    विवेको दुःखनाशाय सर्वनाशाय दुर्मतिः ॥
; ---------------------------------------------
; 258 : page 1.48
+   <s>अनवसरे गुणवानपि</s> s. Spruch <s>पश्य शलाकावसरे</s>.
+   <s>अनवस्थितकर्मस्य</s> s. den folgenden Spruch.
    अनवस्थितचित्तस्य न जने न वने सुखम् ।
    जने दहति संसर्गो वने सङ्गविवर्जनम् ॥
; ---------------------------------------------
; 259 : page 1.48
    अनवस्थितचित्तानां प्रसादोऽपि भयंकरः ।
    सर्पी हन्ति किल स्नेहादपत्यानि न वैरतः ॥
; ---------------------------------------------
; 260 : page 1.48
+   <s>अनवाप्तेषु कामेषु</s> s. Spruch <s>पुष्पाणीव विचिन्वन्तम्</s>. [Seite1.49]
    अनवाप्यं च शोकेन शरीरं चोपतप्यते ।
    अमित्राश्च प्रहृष्यन्ति मा स्म शोके मनः कृथाः ॥
; ---------------------------------------------
; 261 : page 1.49
    अनसूयः कृतप्रज्ञः शोभनान्याचरन्सदा ।
    न कृच्छ्रं महदाप्नोति सर्वत्र च विरोचते ॥
; ---------------------------------------------
; 262 : page 1.49
    अनसूयार्जवं शौचं संतोषः प्रियवादिता ।
    दमः सत्यमनायासो न भवन्ति दुरात्मनाम् ॥
; ---------------------------------------------
; 263 : page 1.49
    अनागतं यः कुरुते स शोभते स शोचते यो न करोत्यनागतम् ।
    वनेऽत्र संस्थस्य समागता जरा बिलस्य वाणी न कदापि मे श्रुता ॥
; ---------------------------------------------
; 264 : page 1.49
    अनागतं हि बुध्येत यच्च कार्यं पुरः स्थितम् ।
    न तु बुद्धिक्षयात्किंचिदतिक्रामेत्प्रयोजनम् ॥
; ---------------------------------------------
; 265 : page 1.49
+   <s>अनागतं कुलं शीलम्</s> s. Spruch 107.
    अनागतं भयं दृष्ट्वा नीतिशास्त्रविशारदः ।
    अवसन्मूषकस्तत्र कृत्वा शतमुखं बिलम् ॥
; ---------------------------------------------
; 266 : page 1.50
    अनागतवतीं चिन्तां कृत्वा यस्तु प्रहृष्यति ।
    स तिरस्कारमाप्नोति भग्नभाण्डो द्विजो यथा ॥
; ---------------------------------------------
; 267 : page 1.50
    अनागतवतीं चिन्तामसंभाव्यां करोति यः ।
    स एव पाण्डुरः शेते सोमशर्मपिता यथा ॥
; ---------------------------------------------
; 268 : page 1.50
    अनागतविधाता च प्रत्युत्पन्नमतिश्च यः ।
    द्वावेव सुखमेधेते दीर्घसूत्रो विनश्यति ॥
; ---------------------------------------------
; 269 : page 1.50
    अनागतविधातारमप्रमत्तमकोपनम् ।
    स्थिरारम्भमदीनं च नरं श्रीरुपतिष्ठति ॥
; ---------------------------------------------
; 270 : page 1.50
    अनागतविधानं च कर्तव्यं विषये नृपैः ।
    आगमश्चापि कर्तव्यो यथा दोषो न जायते ॥
; ---------------------------------------------
; 271 : page 1.50
    अनाध्रातं पुष्पं किसलयमलूनं कररुहैरनाविद्धं रत्नं मधु नवमनास्वादितरसम् ।
    अखण्डं पुण्यानां फलमिव च तद्रूपमनघं न जाने भोक्तारं कमिह समुपस्थास्यति भुवि ॥
; ---------------------------------------------
; 272 : page 1.51
    अनातुरोत्कण्ठितयोः प्रसिध्यता समागमेनापि रतिर्न मां प्रति ।
    परस्परप्राप्तिनिराशयोर्वरं शरीरनाशोऽपि समानरागयोः ॥
; ---------------------------------------------
; 273 : page 1.51
    अनात्मवान्नयद्वेषी वर्धयन्नतिसंपदः ।
    प्राप्यापि महदैश्वर्यं सह तेन विपद्यते ॥
; ---------------------------------------------
; 274 : page 1.51
+   <s>अनादरपरो विद्वान्</s> s. Spruch 172.
    अनादिष्टोऽपि भूपस्य दृष्ट्वा हानिकरं च यः ।
    यतते तस्य नाशाय स भृत्योऽर्हो महीभुजाम् ॥
; ---------------------------------------------
; 275,276 : page 1.51
    अनादेयं नाददीत परिक्षीणोऽपि पार्थिवः ।
    न चादेयं समृद्धोऽपि सूक्ष्ममप्यर्थमुत्सृजेत् ॥
    अनादेयस्य चादानादादेयस्य च वर्जनात् ।
    दौर्बल्यं ख्याप्यते राज्ञः स प्रेत्येह च नश्यति ॥
; ---------------------------------------------
; 277 : page 1.52
    अनाद्यन्ता तु सा तृष्णा अन्तर्देहगता नृणाम् ।
    विनाशयति भूतानि अयोनिज इवानलः ॥
; ---------------------------------------------
; 278 : page 1.52
    अनाम्नायमला वेदा ब्राह्मणस्याव्रतं मलम् ।
    मलं पृथिव्या बाल्हीकाः पुरुषस्यानृतं मलम् ॥
; ---------------------------------------------
; 279 : page 1.52
    अनायके न वस्तव्यं न वसेद्बहुनायके ।
    स्त्रीनायके न वस्तव्यं न वसेद्बलनायके ॥
; ---------------------------------------------
; 280 : page 1.52
    अनारभ्या भवन्त्यर्थाः केचिन्नित्यं तथागताः ।
    कृतः पुरुषकारो हि भवेद्येषु निरर्थकः ॥
; ---------------------------------------------
; 281 : page 1.52
    अनारम्भो हि कार्याणां प्रथमं बुद्धिलक्षणम् ।
    प्रारब्धस्यान्तगमनं द्वितीयं बुद्धिलक्षणम् ॥
; ---------------------------------------------
; 282 : page 1.52
    अनार्यवृत्तमप्राज्ञमसूयकमधार्मिकम् ।
    अनर्थाः क्षिप्रमायान्ति वाग्दुष्टं क्रोधनं तथा ॥
; ---------------------------------------------
; 283 : page 1.52
+   <s>अनार्यस्त्वार्यसंस्थानः</s> s. nach Spruch <s>कुलीनमकुलीनं वा</s>.
+   <s>अनालोक्य प्रेम्णः</s> s. den folgenden Spruch. [Seite1.53]
    अनालोच्य प्रेम्णः परिणतिमनादृत्य सुहृदस्त्वया मुग्धे मानः किमिति सरले प्रेयसि कृतः ।
    समाकृष्टा ह्येते प्रलयदहनोद्भासुरशिखाः स्वहस्तेनाङ्गारास्तदलमधुनारण्यरुदितैः ॥
; ---------------------------------------------
; 284 : page 1.53
    अनावर्ती कालो व्रजति स वृथा तन्न गणितं
	//दशास्तास्ताः सोढा व्यसनशतसंपातविधुराः ।
    कियद्वा वक्ष्यामः किमिव बत नात्मन्यपकृतं
	//वयं यावत्तावत्पुनरपि तदेव व्यवसितम् ॥
; ---------------------------------------------
; 285 : page 1.53
    अनावृतनवद्वारपञ्जरे विहगानिलः ।
    यत्तिष्ठति तदाश्चर्यं वियोगे तस्य का कथा ॥
; ---------------------------------------------
; 286 : page 1.53
    अनावृष्टिहते देशे सस्ये च प्रलयं गते ।
    धन्यास्तात न पश्यन्ति देशभङ्गं कुलक्षयम् ॥
; ---------------------------------------------
; 287 : page 1.53
    अनाहूतः प्रविशति अपृष्टो बहु भाषते ।
    अविश्वस्ते विश्वसिति मूढचेता नराधमः ॥ [Seite1.54]
; ---------------------------------------------
; 288 : page 1.54
    अनाहूतो विशेद्यस्तु अपृष्टो बहु भाषते ।
    आत्मानं मन्यते प्रीतं भूपालस्य स दुर्मतिः ॥
; ---------------------------------------------
; 289 : page 1.54
    अनाह्वाने प्रवेशश्च अपृष्टे परिभाषणम् ।
    आत्मस्तुतिः परे निन्दा चत्वारि लघुलक्षणम् ॥
; ---------------------------------------------
; 290 : page 1.54
    अनित्यं यौवनं रूपं जीवितं द्रव्यसंचयः ।
    आरोग्यं प्रियसंवासो गृध्येत्तत्र न पण्डितः ॥
; ---------------------------------------------
; 291 : page 1.54
    अनित्यमिति जानन्तो न भवन्ति भवन्ति च ।
    अथ ये नैव कुर्वन्ति नैव जातु भवन्ति ते ॥
; ---------------------------------------------
; 292 : page 1.54
    अनित्यानि शरीराणि विभवो नैव शाश्वतः ।
    नित्यं संनिहितो मृत्युः कर्तव्यो धर्मसंग्रहः ॥
; ---------------------------------------------
; 293 : page 1.54
    अनित्ये प्रियसंवासे संसारे चक्रवद्गतौ ।
    पथि संगतमेवैतद्भ्राता माता पिता सखा ॥
; ---------------------------------------------
; 294 : page 1.55
    अनित्यो विजयो यस्माद्दृश्यते युध्यमानयोः ।
    पराजयश्च संग्रामे तस्माद्युद्धं विवर्जयेत् ॥
; ---------------------------------------------
; 295,296,297 : page 1.55
    अनिन्दा परकृत्येषु स्वधर्मपरिपालनम् ।
    कृपणेषु दयालुत्वं सर्वत्र मधुत्र मधुरा गिरः ॥
    प्राणैरप्युपकारित्वं मित्रायाव्यभिचारिणे ।
    गृहागते परिष्वङ्गः शक्त्या दानं सहिष्णुता ॥
    बन्धुभिर्बन्धुसंयोगः स्वजने स्वदितानि च ।
    तच्चित्तानुविधायित्वमिति वृत्तं महात्मनाम् ॥
; ---------------------------------------------
; 298 : page 1.55
    अनिन्द्यमपि निन्दन्ति स्तुवन्त्यस्तुत्यमुच्चकैः ।
    स्वापतेयकृते मर्त्याः किं किं नाम न कुर्वते ॥
; ---------------------------------------------
; 299 : page 1.55
    अनियुक्ता हि साचिव्ये यद्वदन्ति हितैषिणः ।
    अनुरागद्रवस्यैताः प्रणयस्यातिभूमयः ॥
; ---------------------------------------------
; 300 : page 1.55
    अनिर्वाच्यमनिर्भिन्नमपरिच्छिन्नमव्ययम् ।
    ब्रह्मेव सुजनप्रेम दुःखमूलनिकृन्तनम् ॥ [Seite1.56]
; ---------------------------------------------
; 301 : page 1.56
    अनिर्वेदः श्रियो मूलं लाभस्य च शुभस्य च ।
    महान्भवत्यनिर्विण्णः सुखं चानन्त्यमश्नुते ॥
; ---------------------------------------------
; 302 : page 1.56
    अनिर्वेदः श्रियो मूलं चञ्चुर्मे लोहसंनिभा ।
    अहोरात्राणि दीर्घाणि समुद्रः किं न शुष्यति ॥
; ---------------------------------------------
; 303 : page 1.56
    अनिर्वेदः श्रियो मूलमनिर्वेदः परं सुखम् ।
    अनिर्वेदो हि सततं सर्वार्थेष्वनुवर्तते ॥
; ---------------------------------------------
; 304 : page 1.56
    अनिर्वेदो हि सततं सर्वार्थेषु प्रवर्तकः ।
    करोति सफलं जन्तोः कर्म यच्च करोति सः ॥
; ---------------------------------------------
; 305 : page 1.56
    अनिश्चितैरध्यवसायभीरुभिः पदे पदे दोषशतानुदर्शिभिः ।
    फलैर्विसंवादमुपागता गिरः प्रयान्ति लोके परिहासवस्तुताम् ॥
; ---------------------------------------------
; 306 : page 1.56
    अनिष्टः कन्यकाया यो वरो रूपान्वितोऽपि यः ।
    यदि स्यात्तस्य नो देया कन्या श्रेयोऽभिवाञ्छता ॥
; ---------------------------------------------
; 307 : page 1.57
    अनिष्टसंप्रयोगाच्च विप्रयोगात्प्रियस्य च ।
    मनुष्या मानसैर्दुःखैर्युज्यन्ते स्वल्पबुद्धयः ॥
; ---------------------------------------------
; 308 : page 1.57
    अनिष्टादिष्टलाभेऽपि न गतिर्जायते शुभा ।
    यत्रास्ति विषसंसर्गोऽमृतं तदपि मृत्यवे ॥
; ---------------------------------------------
; 309 : page 1.57
    अनीर्ष्युर्गुप्तदारश्च संविभागी प्रियंवदः ।
    श्लक्ष्णो मधुरवाक्स्त्रीणां न चासां वशगो भवेत् ॥
; ---------------------------------------------
; 310 : page 1.57
    अनीर्ष्युर्गुप्तदारः स्याच्चोक्षः स्यादघृणी नृपः ।
    स्त्रियः सेवेत नात्यर्थं मृष्टं भुञ्जीत नाहितम् ॥
; ---------------------------------------------
; 311 : page 1.57
    अनुकुरुतः खलसुजनावग्रिमपाश्चात्यभागयोः सूच्याः ।
    विदधाति रन्ध्रमेको गुणवानन्यस्त्वपिदधाति ॥
; ---------------------------------------------
; 312 : page 1.57
    अनुकूलां विमलाङ्गीं कुलजां कुशलां सुशीलसंपन्नाम् ।
    पञ्चलकारां भार्यां पुरुषः पुण्योदयाल्लभते ॥
; ---------------------------------------------
; 313 : page 1.58
    अनुकूला सदा तुष्टा दक्षा साध्वी विचक्षणा ।
    एभिरेव गुणैर्युक्ता श्रीरिव स्त्री न संशयः ॥
; ---------------------------------------------
; 314 : page 1.58
    अनुगन्तुं सतां वर्त्म कृत्स्नं यदि न शक्यते ।
    स्वल्पमप्यनुगन्तव्यं मार्गस्थो नावसीदति ॥
; ---------------------------------------------
; 315 : page 1.58
    अनुगम्य विनाशान्ते निवर्तन्ते ह बान्धवाः ।
    अग्नौ प्रक्षिप्य पुरुषं ज्ञातयः सुहृदस्तथा ॥
; ---------------------------------------------
; 316 : page 1.58
    अनुचितकर्मारम्भः स्वजनविरोधो बलीयसा स्पर्धा ।
    प्रमदाजनविश्वासो मृत्योर्द्वाराणि चत्वारि ॥
; ---------------------------------------------
; 317 : page 1.58
    अनुपायेन कर्माणि विपरीतानि यानि च ।
    क्रियमाणानि दुष्यन्ति हवींष्यप्रयतेष्विव ॥
; ---------------------------------------------
; 318 : page 1.58
    अनुबन्धं च संप्रेक्ष्य विपाकं चैव कर्मणाम् ।
    उत्थानमात्मनश्चैव धीरः कुर्वीत वा न वा ॥
; ---------------------------------------------
; 319 : page 1.58
    अनुबन्धानपेक्षेत सानुबन्धेषु कर्मसु ।
    संप्रधार्य च कुर्वीत न वेगेन समाचरेत् ॥
; ---------------------------------------------
; 320 : page 1.59
    अनुभवत ददत वित्तं मान्यान्मानयत सज्जनान्भजत ।
    अतिपरुषपवनविलुलितदीपशिखाचञ्चला लक्ष्मीः ॥
; ---------------------------------------------
; 321 : page 1.59
+   <s>अनुभवति हि मूर्ध्ना</s> s. Spruch <s>स्वसुखनिरभिलाषः</s>.
    अनुयाति न भर्तारं यदिदैवात्कथं च न ।
    तथापि शीलं संरक्ष्यं शीलभङ्गात्पतत्यधः ॥
; ---------------------------------------------
; 322 : page 1.59
+   <s>अनुयुक्ता हि साचिव्ये</s> s. Spruch 299.
    अनुरागवती संध्या दिवसस्तत्पुरःसरः ।
    अहो दैवगतिश्चित्रा तथापि न समागमः ॥
; ---------------------------------------------
; 323 : page 1.59
    अनुरागो वृथा स्त्रीणां भाषणं च वृथा वृथा ।
    अप्रियामपि मन्यन्ते प्रियां मूढजनाः खलु ॥
; ---------------------------------------------
; 324 : page 1.59
    अनुलोमेन बलिनं प्रतिलोमेन दुर्जनम् ।
    आत्मतुल्यबलं शत्रुं विनयेन बलेन वा ॥
; ---------------------------------------------
; 325 : page 1.60
    अनुसरति करिकपोलं भ्रमरः श्रवणेन ताड्यमानोऽपि ।
    गणयति न तिरस्कारं दानान्धविलोचनो नीचः ॥
; ---------------------------------------------
; 326 : page 1.60
    अनूढा मन्दिरे यस्य रजः प्राप्नेति कन्यका ।
    पतन्ति पितरस्तस्य स्वर्गस्था अपि तैर्गुणैः ॥
; ---------------------------------------------
; 327 : page 1.60
    अनृतं सत्यमित्याहुः सत्यं चापि तथानृतम् ।
    इति यास्ताः कथं वीर संरक्ष्याः पुरुषैरिह ॥
; ---------------------------------------------
; 328 : page 1.60
    अनृतं साहसं माया मूर्खत्वमतिलुब्धता ।
    अशौचं निर्दयत्वं च स्त्रीणां दोषाः स्वभावजाः ॥
; ---------------------------------------------
; 329 : page 1.60
    अनृतं च समुत्कर्षे राजगामि च पैशुनम् ।
    गुरोश्चालीकनिर्बन्धः समानि ब्रह्महत्यया ॥
; ---------------------------------------------
; 330 : page 1.60
+   <s>अनृते च समुत्कर्षो</s> s. den vorangehenden Spruch. [Seite1.61]
    अनेकचित्तमन्त्रस्तु द्वेष्यो भवति मन्त्रिणाम् ।
    अनवस्थितचित्तत्वात्कार्ये तैः स उपेक्ष्यते ॥

; comment- the heading portion belongs to p.160; it is wrongly put under p.161, though page continuation [Seite1.61] is indicated in it. should it not be correctly placed in p.160?
; ---------------------------------------------
; 331 : page 1.61
+   <s>अनेकदोषदुष्टोऽपि</s> s. Spruch <s>कुर्वन्नपि व्यलीकानि</s>.
    अनेकयुद्धविजयी संधानं यस्य गच्छति ।
    तत्प्रतापेन तस्याशु वशं गच्छन्ति शत्रवः ॥
; ---------------------------------------------
; 332 : page 1.61
    अनेकसंशयोच्छेदि परोऽक्षार्थस्य दर्शकम् ।
    सर्वस्य लोचनं शास्त्रं यस्य नास्त्यन्ध एव सः ॥
; ---------------------------------------------
; 333 : page 1.61
    अनेन मर्त्यदेहेन यल्लोकद्वयशर्मदम् ।
    विचिन्त्य तदनुष्ठेयं हेयं कर्म ततोऽन्यथा ॥
; ---------------------------------------------
; 334 : page 1.61
    अन्तः कटुरपि लघुरपि सद्वृत्तं यः पुमान्न संत्यजति ।
    स भवति सद्यो वन्द्यः सर्षप इव सर्वलोकस्य ॥
; ---------------------------------------------
; 335 : page 1.61
    अन्तः कुटिलतां बिभ्रच्छङ्खः स खलु निष्ठुरः ।
    हुंकरोति यदा ध्मातस्तदैव बहु गण्यताम् ॥
; ---------------------------------------------
; 336 : page 1.62
    अन्तःपुरचरैः सार्धं यो न मन्त्रं समाचरेत् ।
    न कलत्रैर्नरेन्द्रस्य स भवेद्राजवल्लभः ॥
; ---------------------------------------------
; 337 : page 1.62
    अन्तःप्रतप्तमरुसैकतदह्यमानमूलस्य चम्पकतरोः क्व विकासचिन्ता ।
    प्रायो भवत्यनुचितस्थितिदेशभाजां श्रेयः स्वजीवपरिपालनमात्रमेव ॥
; ---------------------------------------------
; 338 : page 1.62
    अन्तकः पवनो मृत्युः पातालं वडवामुखम् ।
    क्षुरधारा विषं सर्पो वह्निरित्येकतः स्त्रियः ॥
; ---------------------------------------------
; 339 : page 1.62
    अन्तर्गतमलो दुष्टस्तीर्थस्नानशतैरपि ।
    न शुध्यति यथा भाण्डं सुराया दाहितं च सत् ॥
; ---------------------------------------------
; 340 : page 1.62
    अन्तर्गता मदनवह्निशिखावली या सा बाध्यते किमिति चन्दनचर्चितेन ।
    यः कुम्भकारपवनोपरि पङ्कलेपस्तापाय केवलमसौ न तु तापशान्त्यै ॥
; ---------------------------------------------
; 341 : page 1.62
    अन्तर्दुष्टः सदा युक्तः सर्वानर्थकरः किल ।
    शकुनिः शकटारश्च दृष्टान्तावत्र भूपते ॥
; ---------------------------------------------
; 342 : page 1.63
    अन्तर्भूय प्रभोः प्राप्यो विशेषः सर्वथा बुधैः ।
    को हि नाम न कुर्वीत केवलोदरपूरणम् ॥
; ---------------------------------------------
; 343 : page 1.63
    अन्तर्मलिनदेहेन बहिराह्लादकारिणा ।
    महाकालफलेनेव कः खलेन न वञ्चितः ॥
; ---------------------------------------------
; 344 : page 1.63
    अन्तर्ये सततं लुठन्त्यगणिस्तानेव पाथोधरै-
	//रात्तानापतितांस्तरंगवलयैरालिङ्ग्य गृह्णन्नसौ ।
    व्यक्तं मौक्तिकरत्नतां जलकणान्संप्रापयत्यम्बुधिः
	//प्रायोऽन्येन कृतादरो लघुरपि प्राप्तोऽर्च्यते स्वामिभिः ॥
; ---------------------------------------------
; 345 : page 1.63
    अन्तर्लीनभुजंगमं गृहमिव व्यालाकुलं वा वनं
	//ग्राहाकीर्णमिवाभिरामकमलच्छायासनाथं सरः ।
    नानादुष्टजनैरसत्यवचनैः क्षुद्रैरनार्यैर्वृतं
	//दुःखेनेह विगाह्यते प्रचकितै राज्ञां गृहं वार्धिवत् ॥
; ---------------------------------------------
; 346 : page 1.64
    अन्तर्विषमया ह्येता बहिश्चैव मनोरमाः ।
    गुञ्जाफलसमाकारा योषितः केन निर्मिताः ॥
; ---------------------------------------------
; 347 : page 1.64
    अन्तर्हिते शशिनि सैव कुमुद्वती मे दृष्टिं न नन्दयति संस्मरणीयशोभा ।
    इष्टप्रवासजनितान्यबलाजनस्य दुःखानि नूनमतिमात्रसुदुःसहानि ॥
; ---------------------------------------------
; 348 : page 1.64
    अन्तश्छिद्राणि भूयांसि कण्टका बहवो बहिः ।
    कथं कमलनालस्य मा भूवन्भङ्गुरा गुणाः ॥
; ---------------------------------------------
; 349 : page 1.64
    अन्तःसारविहीनानां सहायः किं करिष्यति ।
    मलयेऽपि स्थितो वेणुर्वेणुरेव न चन्दनः ॥
; ---------------------------------------------
; 350 : page 1.64
    अन्तःसारविहीनानामपुदेशो न जायते ।
    मलयाचलसंसर्गान्न वेणुश्चन्दनायते ॥
; ---------------------------------------------
; 351 : page 1.64
    अन्तःसारैरकुटिलैर्निश्छिद्रैः सुपरीक्षितैः ।
    मन्त्रिभिर्धार्यते राज्यं सुस्तम्भैरिव मन्दिरम् ॥ [Seite1.65]
; ---------------------------------------------
; 352 : page 1.65
+   <s>अन्तःस्थेन विरुद्धेन</s> s. Spruch 165.
    अन्तेषु रेमिरे धीरा न ते मध्येषु रेमिरे ।
    अन्तप्राप्तिं सुखां प्राहुर्दुःखमन्तरमेतयोः ॥
; ---------------------------------------------
; 353 : page 1.65
    अन्तो नास्ति पिपासायाः संतोषः परमं सुखम् ।
    तस्मात्संतोषमेवेह धनं पश्यन्ति पण्डिताः ॥
; ---------------------------------------------
; 354 : page 1.65
    अन्त्यजोऽपि यदा साक्षी विवादे संप्रजायते ।
    न तत्र युज्यते दिव्यं किं पुनर्यत्र देवता ॥
; ---------------------------------------------
; 355 : page 1.65
    अन्त्यावस्थागतोऽपि महान्स्वगुणाञ्जहाति न शुद्धतया ।
    न श्वेतभावमुज्झति शङ्खः शिखिभुक्तमुक्तोऽपि ॥
; ---------------------------------------------
; 356 : page 1.65
+   <s>अन्त्येषु रेमिरे धीराः</s> s. Spruch 352.
    अन्धकः कुब्जकश्चैव त्रिस्तनी राजकन्यका ।
    त्रयोऽप्यन्यायतः सिद्धाः संमुखे कर्मणि स्थिते ॥ [Seite1.66]
; ---------------------------------------------
; 357 : page 1.66
    अन्धकं कुब्जकं चैव कुष्ठाङ्गं व्याधिपीडितम् ।
    आपद्गतं च भर्तारं न त्यजेत्सा महासती ॥
; ---------------------------------------------
; 358 : page 1.66
+   <s>अन्धं च बधिरं कुब्जम्</s> s. den vorangehenden Spruch.
    अन्धद्वये महानन्धो विषयान्धीकृतेक्षणः ।
    चक्षुषान्धो न जानाति विषयान्धो न केनचित् ॥
; ---------------------------------------------
; 359 : page 1.66
+   <s>अन्धं तम इवेदम्</s> s. Spruch <s>अहो तम इवेदम्</s>.
    अन्धस्य पन्था बधिरस्य पन्थाः स्त्रियः पन्था भारवाहस्य पन्थाः ।
    राज्ञः पन्था ब्राह्मणेनासमेत्य समेत्य तु ब्राह्मणस्यैव पन्थाः ॥
; ---------------------------------------------
; 360,361 : page 1.66
    अन्धः स्यादन्धवेलायां बाधिर्यमपि चाश्रयेत् ।
    कुर्यात्तृणमयं चापं शयीत मृगशायिकाम् ॥
    सान्त्वादिभिरुपायैस्तु हन्याच्छत्रुं वशे स्थितम् ।
    दया न तस्मिन्कर्तव्या शरणागत इत्युत ॥
; ---------------------------------------------
; 362 : page 1.67
    अन्नहीनो दहेद्राष्ट्रं मन्त्रहीनश्च ऋत्विजः ।
    यजमानं दानहीनो नास्ति यज्ञसमो रिपुः ॥
; ---------------------------------------------
; 363 : page 1.67
    अन्नाद्दशगुणं पिष्टं पिष्टाद्दशगुणं पयः ।
    पयसोऽष्टगुणं मांसं मांसाद्दशगुणं घृतम् ॥
; ---------------------------------------------
; 364 : page 1.67
    अन्यथा चिन्तिता ह्यर्था नरैस्तात मनस्विभिः ।
    अन्यथैव प्रपद्यन्ते दैवादिति मतिर्मम ॥
; ---------------------------------------------
; 365 : page 1.67
    अन्यथा परिदृष्टानि मुनिभिस्तत्त्वदर्शिभिः ।
    अन्यथा परिवर्तन्ते वेगा इव नभस्वतः ॥
; ---------------------------------------------
; 366 : page 1.67
+   <s>अन्यथैव विचिन्त्यन्ते</s> s. zu Spruch 364.
    अन्यथैव हि मन्यन्ते पुरुषास्तानि तानि च ।
    अन्यथैव प्रभुस्तानि करोति विकरोति च ॥
; ---------------------------------------------
; 367 : page 1.67
    अन्यथैव हि सौहार्दं भवेत्स्वच्छान्तरात्मनः ।
    प्रवर्ततेऽन्यथा वाणी शाठ्योपहतचेतसः ॥
; ---------------------------------------------
; 368 : page 1.68
+   <s>अन्यदाभरणं पुंसः</s> s. den folgenden Spruch.
    अन्यदा भूषणं पुंसः क्षमा लज्जेव योषितः ।
    पराक्रमः परिभवे वैयात्यं सुरतेष्विव ॥
; ---------------------------------------------
; 369 : page 1.68
    अन्यदुच्छृङ्खलं सत्त्वमन्यच्छास्त्रनियन्त्रितम् ।
    सामानाधिकरण्यं हि तेजस्तिमिरयोः कुतः ॥
; ---------------------------------------------
; 370 : page 1.68
    अन्यदुप्तं जातमन्यदित्येतन्नोपपद्यते ।
    उप्यते यद्धि यद्बीजं तत्तदेव प्ररोहति ॥
; ---------------------------------------------
; 371 : page 1.68
    अन्यप्रतापमासाद्य यो दृढत्वं न गच्छति ।
    जातुषाभरणस्येव रूपेणापि हि तस्य किम् ॥
; ---------------------------------------------
; 372 : page 1.68
+   <s>अन्यमुखे दुर्वादो यः</s> s. Spruch <s>योऽन्यमुखे परिवादः</s>.
    अन्यं मनुष्यं हृदयेन कृत्वा अन्यं ततो दृष्टिभिराह्वयन्ति ।
    अन्यत्र मुञ्चन्ति मदप्रसेकमन्यं शरीरेण च कामयन्ते ॥
; ---------------------------------------------
; 373 : page 1.68
    अन्यस्माल्लब्धोष्मा क्षुद्रः प्रायेण दुःसहो भवति ।
    रविरपि न दहति तादृग्यादृग्‍ह्युत्तप्तवालुकानिकरः ॥
; ---------------------------------------------
; 374 : page 1.69
    अन्यान्परिवदनसाधुर्यथा हि परितप्यते ।
    तथा परिवदन्नन्यांस्तुष्टो भवति दुर्जनः ॥
; ---------------------------------------------
; 375 : page 1.69
    अन्यामन्यां धनावस्थां प्राप्य वैशेषिकीं नराः ।
    असंतुष्टाः प्रमुह्यन्ति संतोषं यान्ति पण्डिताः ॥
; ---------------------------------------------
; 376 : page 1.69
    अन्यायवित्तेन कृतोऽपि धर्मः सव्याज इत्याहुरशेषलोकाः ।
    न्यायार्जितार्थेन स एव धर्मो निर्व्याज इत्यार्यजना वदन्ति ॥
; ---------------------------------------------
; 377 : page 1.69
    अन्यायोपार्जितं द्रव्यं दश वर्षाणि तिष्ठति ।
    प्राप्त एकादशे वर्षे समूलं च विनश्यति ॥
; ---------------------------------------------
; 378 : page 1.69
    अन्यासु तावदुपमर्दसहासु भृङ्ग लोलं विनोदय मनः सुमनोलतासु ।
    मुग्धामजातरजसं कलिकामकाले व्यर्थं कदर्थयसि किं नवमल्लिकायाः ॥
; ---------------------------------------------
; 379 : page 1.70
    अन्ये ते जलदायिनो जलधरास्तृष्णां विनिघ्नन्ति ये
	//भ्रातश्चातक किं वृथातिरटितैः खिन्नोऽसि विश्राम्यताम् ।
    मेघः शारद एष काशधवलः पानीयरिक्तोदरो
	//गर्जत्येव हि केवलं भृशतरं नो बिन्दुमप्युज्झति ॥
; ---------------------------------------------
; 380 : page 1.70
    अन्येऽपि सन्ति वरतामरसावतंसा हंसावलीवलयिनो जलसंनिवेशाः ।
    कोऽप्याग्रहो गुरुरयं बत चातकस्य पौरंदरीं यदभिवाञ्छति वारिधाराम् ॥
; ---------------------------------------------
; 381 : page 1.70
    अन्येषामपि नश्यन्ति सुहृदश्च धनानि च ।
    पश्य बुद्ध्या मनुष्याणां राजन्नापदमात्मनः ॥
; ---------------------------------------------
; 382 : page 1.70
    अन्योच्छिष्टेषु पात्रेषु भुक्त्वैतेषु महीभुजः ।
    कस्मान्न लज्जामवहञ्छोचे चिन्तां न वा दधुः ॥
; ---------------------------------------------
; 383 : page 1.70
    अन्यो धनं प्रेतगतस्य भुङ्क्ते वयांसि चाग्निश्च शरीरधातून् ।
    द्वाभ्यामयं सह गच्छत्यमुत्र पुण्येन पापेन च वेष्ट्यमानः ॥
; ---------------------------------------------
; 384 : page 1.71
    अन्योऽन्यकृतवैराणां संवासान्मृदुतां गतम् ।
    नैव तिष्ठति तद्वैरं पुष्करस्थमिवोदकम् ॥
; ---------------------------------------------
; 385 : page 1.71
    अन्योऽन्यकृतवैराणां पुत्रपौत्रं निगच्छति ।
    पुत्रपौत्रविनाशे च परलोकं निगच्छति ॥
; ---------------------------------------------
; 386 : page 1.71
+   <s>अन्योऽन्यमतिमास्थाय</s> s. nach Spruch <s>ऐकमत्यमुपागम्य</s>.
    अन्योऽन्यसमुपस्तम्भादन्योऽन्यापाश्रयेण च ।
    ज्ञातयः संप्रवर्धन्ते सरसीवोत्पलान्युत ॥
; ---------------------------------------------
; 387 : page 1.71
    अन्योऽपि चन्दनतरोर्महनीयमूर्तेः सेकार्थमुत्सहति तद्गुणबद्धतृष्णः ।
    शाखोटकस्य पुनरस्य महाशयोऽयमम्भोद एव शरणाय हि निर्गुणस्य ॥
; ---------------------------------------------
; 388 : page 1.71
    अन्यो हि नाश्नाति कृतं हि कर्म मनुष्यलोके मनुजस्य कश्चित् ।
    यत्तेन किंचिद्धि कृतं हि कर्म तदश्नुते नास्ति कृतस्य नाशः ॥
; ---------------------------------------------
; 389 : page 1.72
    अपकारिणि विश्रम्भं यः करोति नराधमः ।
    अनाथो दुर्बलो यद्वन्नचिरं स तु जीवति ॥
; ---------------------------------------------
; 390 : page 1.72
    अपकारिषु मा पापं चिन्तयस्व कदा च न ।
    स्वयमेव पतिष्यन्ति कूलजाता इव द्रुमाः ॥
; ---------------------------------------------
; 391 : page 1.72
    अपकुर्वन्नपि प्रायः प्राप्नोति महतः फलम् ।
    और्वं दहन्तमेवाग्निं संतर्पयति सागरः ॥
; ---------------------------------------------
; 392 : page 1.72
    अपकृत्य बलस्थस्य दूरस्थोऽस्मीति नाश्वसेत् ।
    श्येनाभिपतनैरेते निपतन्ति प्रमाद्यतः ॥
; ---------------------------------------------
; 393 : page 1.72
    अपकृत्य बुद्धिमतो दूरस्थोऽस्मीति नाश्वसेत् ।
    दीर्घौ बुद्धिमतो बाहू याभ्यां हिंसति हिंसितः ॥
; ---------------------------------------------
; 394 : page 1.72
+   <s>अपकृत्याधिकम्</s> s. nach Spruch <s>बाष्पैर्जलाञ्जलिं दत्त्वा</s>.
    अपक्वे तु घटे नीरं चालन्यां सूक्ष्मपिष्टकम् ।
    स्त्रीणां च हृदये वार्त्ता न तिष्ठति कदापि हि ॥
; ---------------------------------------------
; 395 : page 1.73
    अपण्डितास्ते पुरुषा मता मे ये स्त्रीषु च श्रीषु च विश्वसन्ति ।
    श्रियो हि कुर्वन्ति तथैव नार्यो भुजंगकन्यापरिसर्पणानि ॥
; ---------------------------------------------
; 396 : page 1.73
    अपथ्यमायतौ लोभादामनन्त्यनुजीविनः ।
    प्रियं शृणोति यस्तेभ्यस्तमृच्छन्ति न संपदः ॥
; ---------------------------------------------
; 397 : page 1.73
    अपध्वस्तो ह्यवमतो दुःखं जीवति जीवितम् ।
    जीवितं यदुपक्रुष्टं यथैव मरणं तथा ॥
; ---------------------------------------------
; 398 : page 1.73
    अपनीतं सुनीतेन योऽर्थं प्रत्यानिनीषते ।
    मतिमास्थाय सुदृढां तदकापुरुषव्रतम् ॥
; ---------------------------------------------
; 399 : page 1.73
    अपनेयमुदेतुमिच्छता तिमिरं दोषमयं धिया पुरः ।
    अविभज्य निशाकृतं तमः प्रभया नांशुमताप्युदीयते ॥
; ---------------------------------------------
; 400 : page 1.73
    अपमानं पुरस्कृत्य मानं कृत्वा तु पृष्ठतः ।
    स्वकार्यमुद्धरेत्प्राज्ञः कार्यध्वंसे हि मूर्खता ॥
; ---------------------------------------------
; 401 : page 1.74
    अपमानितोऽपि कुलजो न वदति पुरुषः स्वभावदाक्षिण्यात् ।
    नहि मलयचन्दनतरुः परशुप्रहतः स्रवेत्पूयम् ॥
; ---------------------------------------------
; 402 : page 1.74
    अपराधः स दैवस्य न पुनर्मन्त्रिणामयम् ।
    कार्यं सुघटितं क्वापि मध्ये विघटते यतः ॥
; ---------------------------------------------
; 403 : page 1.74
    अपराधेऽपि निःशङ्को नियोगी चिरसेवकः ।
    स स्वामिनमवज्ञाय चरेच्च निरवग्रहः ॥
; ---------------------------------------------
; 404 : page 1.74
    अपराधो न मेऽस्तीति नैतद्विश्वासकारणम् ।
    विद्यते हि नृशंसेभ्यो भयं गुणवतामपि ॥
; ---------------------------------------------
; 405 : page 1.74
    अपरीक्षितं न कर्तव्यं कर्तव्यं सुपरीक्षितम् ।
    पश्चाद्भवति संतापो ब्राह्मण्या नकुलाद्यथा ॥
; ---------------------------------------------
; 406 : page 1.74
+   <s>अपरीक्ष्य न कर्तव्यम्</s> s. den vorangehenden Spruch.
+   <s>अपरे बालिशाः सन्तः</s> s. nach Spruch <s>संयताश्चापि दक्षाश्च</s>.
+   <s>अपरे बाहुबलिनः</s> s. nach Spruch <s>येषामस्ति च भोक्तव्यम्</s>. [Seite1.75]
+   <s>अपरो योऽतिथिः</s> s. Spruch 463.
    अपवादो भवेद्येन येन विप्रत्ययो भवेत् ।
    नरके गम्यते येंन तद्बुधः कथमाचरेत् ॥
; ---------------------------------------------
; 407 : page 1.75
    अपश्यद्भिर्महास्वादान्भावान्स्वादुविवेकिभिः ।
    किं ज्ञेयमशनादन्यत्क्ष्मापैरन्धैरिवोक्षभिः ॥
; ---------------------------------------------
; 408 : page 1.75
    अपसरणमेव युक्तं मौनं वा तत्र राजहंसस्य ।
    कटु रटति निकटवर्ती वाचाटो टिट्टिभो यत्र ॥
; ---------------------------------------------
; 409 : page 1.75
    अपसर मधुकर दूरं परिमलबहुले हि केतकीकुसुमे ।
    इह नहि मधुलवलेशो भवति परं धूलिधूसरं वदनम् ॥
; ---------------------------------------------
; 410 : page 1.75
    अपसर सखे दूरादस्मात्कटाक्षविषानला-
	//त्प्रकृतिविषमाद्योषित्सर्पाद्विलासफणाभृतः ।
    इतरफणिना दष्टः शक्यश्चिकित्सितुमौषधै-
	//श्चटुलवनिताभोगिग्रस्तं त्यजन्ति हि मन्त्रिणः ॥
; ---------------------------------------------
; 411 : page 1.76
    अपसारसमायुक्तं नयजैर्दुर्गमुच्यते ।
    अपसारपरित्यक्तं दुर्गव्याजेन बन्धनम् ॥
; ---------------------------------------------
; 412 : page 1.76
    अपहत्य तमस्तीव्रं यथा भात्युदये रविः ।
    तथापहत्य पाप्मानं भाति गङ्गाजलोक्षितः ॥
; ---------------------------------------------
; 413 : page 1.76
+   <s>अपहृत्य तमस्तीव्रम्</s> s. den vorangehenden Spruch.
    अपात्रवर्षणं जातु न कुर्यात्सद्विगर्हितम् ।
    अपात्रवर्षणादन्यत्किं स्यात्कोशक्षयादृते ॥
; ---------------------------------------------
; 414 : page 1.76
    अपां प्रवाहो गाङ्गोऽपि समुद्रं प्राप्य तद्रसः ।
    भवत्यवश्यं तद्विद्वान्नाश्रयेदशुभात्मकम् ॥
; ---------------------------------------------
; 415 : page 1.76
    अपायसंदर्शनजां विपत्तिमुपायसंदर्शनजां च सिद्धिम् ।
    मेधाविनो नीतिविधिप्रयुक्तां पुरः स्फुरन्तीमिव वर्णयन्ति ॥
; ---------------------------------------------
; 416 : page 1.77
    अपायि मुनिना पुरा पुनरमायि मर्यादया
	//अतारि कपिना पुरा पुनरदाहि लङ्कारिणा ।
    अमन्थि मुरवैरिणा पुनरबन्धि लङ्कारिणा
	//क्व नाम वसुधापते तव यशोऽम्बुधिः क्वाम्बुधिः ॥
; ---------------------------------------------
; 417 : page 1.77
    अपारसंसारसमुद्रमध्ये संमज्जतो मे शरणं किमस्ति ।
    गुरो दयालो कृपया वदैतद्विश्वेशपादाम्बुजदीर्घनौका ॥
; ---------------------------------------------
; 418 : page 1.77
+   <s>अपालयन्नरः</s> s. nach Spruch <s>शरणागतः क्षुधार्तश्च</s>.
    अपि कापुरुषो भीरुः स्याच्चेन्नृपतिसेवकः ।
    तथापि न पराभूतिं जनादाप्नोति मानवः ॥
; ---------------------------------------------
; 419 : page 1.77
    अपि कापुरुषो भीरुः स्याच्चेन्नृपतिसेवकः ।
    यदाप्नोति फलं लोकात्तस्यांशमपि नो गुणी ॥
; ---------------------------------------------
; 420 : page 1.77
    अपि कापुरुषो मार्गे द्वितीयः क्षेमकारकः ।
    कर्कटेन द्वितीयेन जीवितं परिरक्षितम् ॥
; ---------------------------------------------
; 421 : page 1.78
    अपि कुञ्जरकर्णान्तादपि पिप्पलपल्लवात् ।
    अपि विद्युद्विलसिताद्विलोलं ललनामनः ॥
; ---------------------------------------------
; 422 : page 1.78
+   <s>अपि कुपिता अति</s> s. Spruch 126.
    अपि घोरापराधस्य धर्ममाश्रित्य तिष्ठतः ।
    स हि प्रच्छाद्यते दोषः शैलो मेघैरिवासितैः ॥
; ---------------------------------------------
; 423 : page 1.78
    अपि चण्डानिलोद्धूततरंगस्य महोदधेः ।
    शक्येत प्रसरो रोद्धुं नानुरक्तस्य चेतसः ॥
; ---------------------------------------------
; 424 : page 1.78
    अपि चाप्यफलं कर्म पश्यामः कुर्वतो जनान् ।
    नान्यथा ह्यपिगच्छन्ति वृत्तिं लोकाः कथं च न ॥
; ---------------------------------------------
; 425 : page 1.78
+   <s>अपि त्यक्तासि</s> s. Spruch <s>अयि त्यक्तासि</s>.
    अपि दलन्मुकुले बकुले यया पदमधायि कदापि न तृष्णया ।
    अहह सा सहसा विधुरे विधौ मधुकरी बदरीमनुवर्तते ॥
; ---------------------------------------------
; 426 : page 1.78
+   <s>अपि धर्मार्थतत्त्वज्ञः</s> s. Spruch <s>नृपो धर्मार्थतत्त्वज्ञः</s>.
    अपि निरुपमप्राज्ञमपि शूरमपि स्थिरम् ।
    तृणीकरोति तृष्णैका निमेषेण नरोत्तमम् ॥
; ---------------------------------------------
; 427 : page 1.79
+   <s>अपि पुत्रकलत्रैर्वा</s> s. den folgenden Spruch.
    अपि पुत्रैः कलत्रैर्वा प्राणान्रक्षेत पण्डितः ।
    विद्यमानैर्यतस्तैः स्यात्सर्वं भूयोऽपि देहिनाम् ॥
; ---------------------------------------------
; 428 : page 1.79
    अपि प्राणसमानिष्टान्पालिताँल्लालितानपि ।
    भृत्यान्युद्धे समुत्पन्ने पश्येच्छुष्कमिवेन्धनम् ॥
; ---------------------------------------------
; 429 : page 1.79
    अपि ब्रह्मवधं कृत्वा प्रायश्चित्तेन शुध्यति ।
    तदर्थेन विचीर्णेन न कथंचित्सुहृद्द्रुहः ॥
; ---------------------------------------------
; 430 : page 1.79
    अपि भ्राता सुतोऽर्घ्यो वा श्वशुरो मातुलोऽपि वा ।
    नादण्ड्यो नाम राज्ञोऽस्ति धर्माद्विचलितः स्वकात् ॥
; ---------------------------------------------
; 431 : page 1.79
    अपि मन्दत्वमापन्नो नष्टो वापीष्टदर्शनात् ।
    प्रायेण प्राणिनां भूयो दुःखवेगोऽधिको भवेत् ॥
; ---------------------------------------------
; 432 : page 1.79
    अपि मार्दवभावेन गात्रं संलीय बुद्धिमान् ।
    अरिर्नाशयते नित्यं यथा वल्ली महाद्रुमम् ॥
; ---------------------------------------------
; 433 : page 1.80
    अपि मुदमुपयान्तो वाग्विलासैः स्वकीयैः परभणितिषु तृप्तिं यान्ति सन्तः कियन्तः ।
    अपि घनमकरन्दस्यन्दपूर्णालवालः कनककलशसेकं नेहते किं रसालः ॥
; ---------------------------------------------
; 434 : page 1.80
+   <s>अपि विजहीहि</s> s. Spruch <s>अयि विजहीहि</s>.
    अपि वीर्योत्कटः शत्रुर्यतो भेदेन सिध्यति ।
    तस्माद्भेदः प्रयोक्तव्यः शत्रूणां विजिगीषुणा ॥
; ---------------------------------------------
; 435 : page 1.80
    अपि शास्त्रेषु कुशला लोकाचारविवर्जिताः ।
    सर्वे ते हास्यतां यान्ति यथा ते मूर्खपण्डिताः ॥
; ---------------------------------------------
; 436 : page 1.80
    अपि संपूर्णतायुक्तैः कर्तव्याः सुहृदो बुधैः ।
    नदीशः परिपूर्णोऽपि चन्द्रोदयमपेक्षते ॥
; ---------------------------------------------
; 437 : page 1.80
+   <s>अपि संमानयुक्ताश्च</s> und <s>अपि संमानसंयुक्ताः</s> s. Spruch <s>स्वामिसंमानसंयुक्ताः</s>.
    अपि स्थाणुरिवासीत शुष्यन्परिगतः क्षुधा ।
    न त्वेवानात्मसंपन्नाद्वृत्तिमीहेत पण्डितः ॥
; ---------------------------------------------
; 438 : page 1.81
    अपि स्यात्पितृहा वैरी सोऽपि दानविलोभितः ।
    गत्वा विश्वासभावं स शत्रोरात्मानमर्पयेत् ॥
; ---------------------------------------------
; 439 : page 1.81
    अपि स्वल्पतरं कार्यं यद्भवेत्पृथिवीपतेः ।
    तन्न वाच्यं सभामध्ये प्रोवाचेदं बृहस्पतिः ॥
; ---------------------------------------------
; 440 : page 1.81
    अपि स्वल्पमसत्यं यः पुरो वदति भूभुजाम् ।
    देवानां च विनश्येत स शीघ्रं सुमहानपि ॥
; ---------------------------------------------
; 441 : page 1.81
    अपीडयन्बलं शत्रूञ्जिगीषुरभिषेणयेत् ।
    सुखसाध्यं द्विषां सैन्यं दीर्घप्रयाणपीडितम् ॥
; ---------------------------------------------
; 442 : page 1.81
    अपीतक्षीबकादम्बमसंमृष्टामलाम्बरम् ।
    अप्रसादितशुद्धाम्बु जगदासीन्मनोहरम् ॥
; ---------------------------------------------
; 443 : page 1.81
    अपुत्रस्य गतिर्नास्ति स्वर्गे नैव च नैव च ।
    तस्मात्पुत्रमुखं दृष्ट्वा पश्चाद्भवति तापसः ॥ [Seite1.82]
; ---------------------------------------------
; 444 : page 1.82
    अपुत्रस्य गृहं शून्यं दिक्शून्याबान्धवस्य च ।
    मूर्खस्य हृदयं सर्वशून्या दरिद्रता ॥
; ---------------------------------------------
; 445 : page 1.82
    अपूजितोऽतिथिर्यस्य गृहाद्याति विनिःश्वसन् ।
    गच्छन्ति विमुखास्तस्य पितृभिः सह देवताः ॥
; ---------------------------------------------
; 446 : page 1.82
    अपूज्या यत्र पूज्यन्ते पूज्यानां तु विमानना ।
    त्रीणि तत्र प्रवर्तन्ते दुर्भिक्षं मरणं भयम् ॥
; ---------------------------------------------
; 447 : page 1.82
    अपूज्या यत्र पूज्यन्ते पूज्यानामप्यमानना ।
    तत्र दैवकृतो दण्डः सद्यः पतति दारुणः ॥
; ---------------------------------------------
; 448 : page 1.82
    अपूर्वः कोऽपि कोपाग्निः सज्जनस्य खलस्य च ।
    एकस्य शाम्यति स्नेहाद्वर्धतेऽन्यस्य वारितः ॥
; ---------------------------------------------
; 449 : page 1.83
    अपूर्वं चौर्यमभ्यस्तं त्वया चञ्चललोचने ।
    दिवापि जाग्रतां पुंसां चेतो हरसि दूरतः ॥
; ---------------------------------------------
; 450 : page 1.83
    अपूर्विणा न कर्तव्यं कर्म लोके विगर्हितम् ।
    कृतपूर्वं तु त्यजतो महान्धर्म इति श्रुतिः ॥
; ---------------------------------------------
; 451 : page 1.83
    अपूर्वो दृश्यते वह्निः कामिन्याः स्तनमण्डले ।
    दूरस्थो दहते गात्रं गात्रलग्नः सुशीतलः ॥
; ---------------------------------------------
; 452 : page 1.83
+   <s>अपृष्टस्तस्य</s> s. Spruch 454.
    अपृष्टेनापि वक्तव्यं सचिवेनात्र किंचन ।
    पृष्टेन त्वरितं पथ्यं वाच्यं च प्रियमप्रियम् ॥
; ---------------------------------------------
; 453 : page 1.83
    अपृष्टोऽत्राप्रधानो यो ब्रूते राज्ञः पुरः कुधीः ।
    न केवलमसंमानं लभते च विडम्बनम् ॥
; ---------------------------------------------
; 454 : page 1.83
    अपृष्टोऽपि हितं ब्रूयाद्यस्य नेच्छेत्पराभवम् ।
    एष एव सतां धर्मो विपरीतमतोऽन्यथा ॥
; ---------------------------------------------
; 455 : page 1.84
    अपेक्षते न च स्नेहं न पात्रं न दशान्तरम् ।
    सदा परोपकाराय रत्नदीप इवोत्तमः ॥
; ---------------------------------------------
; 456 : page 1.84
    अप्यात्मनो विनाशं गणयति न खलः परव्यसनहृष्टः ।
    प्रायो मस्तकनाशे समरमुखे नृत्यति कबन्धः ॥
; ---------------------------------------------
; 457 : page 1.84
    अप्यापत्समयः साधोः प्रयाति श्लाघनीयताम् ।
    विधोर्विधुंतुदास्कन्दविपत्कालोऽपि सुन्दरः ॥
; ---------------------------------------------
; 458 : page 1.84
    अप्युत्कटे च रौद्रे च शत्रौ यस्य न हीयते ।
    धैर्यं प्राप्ते महीनाथे न स याति पराभवम् ॥
; ---------------------------------------------
; 459 : page 1.84
+   <s>अप्युन्नतिं प्राप्य नरः (नृप)</s> s. Spruch 182.
    अप्युन्मत्तात्प्रलपतो बालाच्च परिजल्पतः ।
    सर्वतः सारमादद्यादश्मभ्य इव काञ्चनम् ॥
; ---------------------------------------------
; 460 : page 1.85
    अप्रकटीकृतशक्तिः शक्तोऽपि जनात्तिरस्क्रियां लभते ।
    निवसन्नन्तर्दारुणि लङ्घ्यो वह्निर्न तु ज्वलितः ॥
; ---------------------------------------------
; 461 : page 1.85
    अप्रगल्भाः पदन्यासे जननीरागहेतवः ।
    सन्त्येके बहुलालापाः कवयो बालका इव ॥
; ---------------------------------------------
; 462 : page 1.85
    अप्रणोद्योऽतिथिः सायं सूर्योढो गृहमेधिना ।
    काले प्राप्तस्त्वकाले वा नास्यानश्नन्गृहे वसेत् ॥
; ---------------------------------------------
; 463 : page 1.85
    अप्रणोद्योऽतिथिः सायं सूर्योढो गृहमेधिना ।
    पूजया तस्य देवत्वं प्रयान्ति गृहमेधिनः ॥
; ---------------------------------------------
; 464 : page 1.85
    अप्रतिष्ठाश्च ये केचिदधर्मशरणाश्च ये ।
    तेषां प्रतिष्ठा गङ्गेह शरणं शर्म वर्म च ॥
; ---------------------------------------------
; 465 : page 1.85
+   <s>अप्रदाता पिता वाच्यः</s> s. Spruch <s>कालेऽदाता पिता</s>.
    अप्रधानः प्रधानः स्याद्यदि सेवेत पार्थिवम् ।
    प्रधानोऽप्यप्रधानः स्याद्यदि सेवाविवर्जितः ॥ [Seite1.86]
; ---------------------------------------------
; 466 : page 1.86
+   <s>अप्रमादोऽनधिष्ठानम्</s> s. den folgenden Spruch.
    अप्रसादोऽनधिष्ठानं देयांशहरणं च यत् ।
    कालयापोऽप्रतीकारस्तद्वैराग्यस्य कारणम् ॥
; ---------------------------------------------
; 467 : page 1.86
    अप्राज्ञेन च कातरेण च गुणः स्यात्सानुरागेण कः
	//प्रज्ञाविक्रमशालिनोऽपि हि भवेत्किं भक्तिहीनात्फलम् ।
    प्रज्ञाविक्रमभक्तयः समुदिता येषां गुणा भूतये
	//ते भृत्या नृपतेः कलत्रमितरे संपत्सु चापत्सु च ॥
; ---------------------------------------------
; 468 : page 1.86
    अप्राप्तकालं वचनं बृहस्पतिरपि ब्रुवन् ।
    लभते बुद्ध्यवज्ञानमवमानं च भारत ॥
; ---------------------------------------------
; 469 : page 1.86
    अप्राप्येऽपि यथा कामे धर्मे चिन्ता न थथा किम् ।
    अलाभेऽपि द्वयोरेका भयदा शिवदापरा ॥
; ---------------------------------------------
; 470 : page 1.87
    अप्रियवचनदरिद्रैः प्रियवचनाढ्यैः स्वदारपरितुष्टैः ।
    परपरिवादनिवृत्तैः क्वचित्क्वचिन्मण्डिता वसुधा ॥
; ---------------------------------------------
; 471 : page 1.87
    अप्रियस्य प्रथमतः परिणामे हितस्य च ।
    वक्ता श्रोता च यत्र स्यात्तत्र श्रीः कुरुते पदम् ॥
; ---------------------------------------------
; 472 : page 1.87
    अप्रियाण्यपि कुर्वाणो निष्ठुराण्यपि च ब्रुवन् ।
    चेतः प्रह्लादयत्येव सर्वावस्थासु वल्लभः ॥
; ---------------------------------------------
; 473 : page 1.87
    अप्रियाण्यपि कुर्वाणो यः प्रियः प्रिय एव सः ।
    दग्धमन्दिरसारेऽपि कस्य वह्नावनादरः ॥
; ---------------------------------------------
; 474 : page 1.87
    अप्रियाण्यपि पथ्यानि ये वदन्ति नृणामिह ।
    त एव सुहृदः प्रोक्ता अन्ये स्युर्नामधारकाः ॥
; ---------------------------------------------
; 475 : page 1.88
    अप्रियैरपि निष्पिष्टैः किं स्यात्क्लेशासहिष्णुभिः ।
    ये तदुन्मूलने शक्ता जिगीषा तेषु शोभते ॥
; ---------------------------------------------
; 476 : page 1.88
    अप्रियैः सह संवासः प्रियैश्चापि विनाभवः ।
    असद्भिः संप्रयोगश्च तद्दुःखं चिरजीविनाम् ॥
; ---------------------------------------------
; 477 : page 1.88
    अप्रियोऽपि हि पथ्यः स्यादिति वृद्धानुशासनम् ।
    वृद्धानुशासने तिष्ठन्प्रियतामधिगच्छति ॥
; ---------------------------------------------
; 478 : page 1.88
    अप्स्वात्मानं न वीक्षेत नावगाहेत्पयोरयम् ।
    संदिग्धनावं नारोहेन्न बाहुभ्यां नदीं तरेत् ॥
; ---------------------------------------------
; 479 : page 1.88
    अफलानि दुरन्तानि समव्ययफलानि च ।
    अशक्यानि च कार्याणि नारभेत विचक्षणः ॥
; ---------------------------------------------
; 480 : page 1.88
    अबलः प्रोन्नतं शत्रुं यो याति मदमोहितः ।
    युद्धार्थं स निवर्तेत शीर्णदन्तो यथा गजः ॥
; ---------------------------------------------
; 481,482 : page 1.88
+   <s>अबलस्य बलं राजा</s> s. Spruch <s>दुर्बलस्य बलं राजा</s>. [Seite1.89]
+   <s>अबुद्धिमाश्रितानां च</s> s. den folgenden Spruch.
    अबुद्धिमाश्रितानां तु क्षन्तव्यमपराधिनाम् ।
    नहि सर्वत्र पाण्डित्यं सुलभं पुरुषेण वै ॥
    अथ चेद्बुद्धिजं कृत्वा ब्रूयुस्ते तदबुद्धिजम् ।
    पापान्स्वल्पेऽपि तान्हन्यादपराधे तथानृजून् ॥
; ---------------------------------------------
; 483 : page 1.89
    अबुद्ध्वा चित्तमप्राप्य विश्रम्भं प्रभविष्णुषु ।
    न स्वेच्छं व्यवहर्तव्यमात्मनो भूतिमिच्छता ॥
; ---------------------------------------------
; 484 : page 1.89
    अबुधैरर्थलाभाय पण्यस्त्रीभिरिव स्वयम् ।
    आत्मा संस्कृत्य संस्कृत्य परोपकरणीकृतः ॥
; ---------------------------------------------
; 485 : page 1.89
    अभयं सर्वभूतेभ्यो यो ददाति दयापरः ।
    तस्य देहविमुक्तस्य क्षय एव न विद्यते ॥
; ---------------------------------------------
; 486 : page 1.89
    अभयस्य हि यो दाता तस्यैव सुमहत्फलम् ।
    नहि प्राणसमं दानं त्रिषु लोकेषु विद्यते ॥
; ---------------------------------------------
; 487 : page 1.89
    अभिनवनलिनीविनोदलुब्धो मुकुलितकैरविणीवियोगभीरुः ।
    भ्रमति मधुकरोऽयमन्तराले श्रयति न पङ्कजिनीं कुमुद्वतीं वा ॥
; ---------------------------------------------
; 488 : page 1.90
    अभिनवसेवकविनयैः प्राघूर्णोक्तैर्विलासिनीरुदितैः ।
    धूर्तजनवचननिकरैरिह कश्चिदवञ्चितो नास्ति ॥
; ---------------------------------------------
; 489 : page 1.90
    अभिन्नवेलौ गम्भीरावम्बुराशिर्भवानपि ।
    असावञ्जनसंकाशस्त्वं तु चामीकरद्युतिः ॥
; ---------------------------------------------
; 490,491 : page 1.90
    अभिप्रायं यो विदित्वा तु भर्तुः सर्वाणि कार्याणि करोत्यतन्द्री ।
    वक्ता हितानामनुरक्त आर्यः शक्तिज्ञ आत्मेव हि सोऽनुकम्प्यः ॥
    वाक्यं तु यो नाद्रियतेऽनुशिष्टः प्रत्याह यश्चापि नियुज्यमानः ।
    प्रज्ञाभिमानी प्रतिकूलवादी त्याज्यः स तादृक्त्वरयैव भृत्यः ॥
; ---------------------------------------------
; 492 : page 1.90
    अभिप्रायानुसारेण प्रकटीकुरुते प्रियम् ।
    अहो महाप्रभावाणां भूपतींनां वसुंधरा ॥
; ---------------------------------------------
; 493 : page 1.90
    अभिमतफलदाता त्वं च कल्पद्रुमश्च प्रकटमिह विशेषं कंचनोदाहरामः ।
    कथमिव मधुरोक्तिप्रेमसंमानमिश्रं तुलयति सुरशाखीं देव दानं त्वदीयम् ॥
; ---------------------------------------------
; 494 : page 1.91
    अभिमतमहामानग्रन्थिप्रभेदपटीयसी गुरुतरगुणग्रामाम्भोजस्फुटोज्ज्वलचन्द्रिका ।
    विपुलविलसल्लज्जावल्लीविदारकुठारिका जठरपिठरी दुष्पूरेयं करोति विडम्बनाम् ॥
; ---------------------------------------------
; 495 : page 1.91
    अभिमतसिद्धिरशेषा भवति हि पुरुषस्य पुरुषकारेण ।
    दैवमिति यदपि कथयसि पुरुषगुणः सोऽप्यदृष्टाख्यः ॥
; ---------------------------------------------
; 496 : page 1.91
    अभिमानवतां ब्रह्मन्युक्तायुक्तविवेकिनाम् ।
    युज्यतेऽवश्यभोग्यानां दुःखनामप्रकाशनम् ॥
; ---------------------------------------------
; 497 : page 1.91
    अभिमानः श्रियं हन्ति पुरुषस्याल्पमेधसः ।
    गर्भेण दुष्यते कन्या गृहवासेन च द्विजः ॥
; ---------------------------------------------
; 498 : page 1.91
    अभिमानिनमुद्ध्रान्तमात्मसंभावितं शठम् ।
    क्रोधनं चैव नृपतिं व्यसने घ्नन्ति वैरिणः ॥
; ---------------------------------------------
; 499 : page 1.92
    अभिमुखनिहतस्य सतस्तिष्ठतु तावज्जयोऽथ वा स्वर्गः ।
    उभयबलसाधुवादः श्रवणसुखस्यैव तात्पर्यम् ॥
; ---------------------------------------------
; 500 : page 1.92
    अभियुक्तं बलवता दुर्बलं हीनसाधनम् ।
    हृतस्वं कामिनं चोरमाविशन्ति प्रजागराः ॥
; ---------------------------------------------
; 501 : page 1.92
    अभियुक्तो बलवता तिष्ठन्दुर्गे प्रयत्नवान् ।
    तद्बलीयस्तराह्वानं कुर्वीतात्मविमुक्तये ॥
; ---------------------------------------------
; 502 : page 1.92
+   <s>अभियुक्तो यदा</s> s. Spruch 566.
    अभियोक्ता बलीयस्त्वादलब्ध्वा न निवर्तते ।
    उपहारादृते तस्मात्संधिरन्यो न विद्यते ॥
; ---------------------------------------------
; 503 : page 1.92
    अभिलष्यं स्थिरं पुण्यं ख्यातं साधुनिषेवितम् ।
    सेवेत सिद्धिमन्विच्छञ्छ्लाघ्यं विन्ध्यमिवेश्वरम् ॥

; correction: ञ्श्ला > ञ्छ्ला (sandhi rule: ञ् + श = ञ् + छ = ञ्छ)
; ---------------------------------------------
; 504 : page 1.92
    अभिवादनशीलस्य नित्यं वृद्धोपसेविनः ।
    चत्वारि संप्रवर्धन्ते आयुर्विद्या यशो बलम् ॥ [Seite1.93]
; ---------------------------------------------
; 505 : page 1.93
+   <s>अभिवादास्तितिक्षेत</s> s. Spruch 152.
    अभिवाद्य यथा वृद्धान्सन्तो गच्छन्ति निर्वृतिम् ।
    एवं सज्जनमाक्रुश्य मूर्खो भवति निर्वृतः ॥
; ---------------------------------------------
; 506 : page 1.93
    अभिशस्तं प्रपश्यन्ति दरिद्रं पार्श्वतः स्थितम् ।
    दारिद्र्यं पातकं लोके न तच्छंसितुमर्हति ॥
; ---------------------------------------------
; 507 : page 1.93
+   <s>अभिषक्तो ह्यभिषजेत्</s> s. nach Spruch <s>यदि न स्युर्मानुषेषु</s>.
    अभुक्तायां यस्यां क्षणमपि न यातं नृपशतैर्भुवस्तस्या लाभे क इव बहुमानः क्षितिभुजाम् ।
    तदंशस्याप्यंशे तदवयवलेशेऽपि पतयो विषादे कर्तव्ये विदधति जडाः प्रत्युत मुदम् ॥
; ---------------------------------------------
; 508 : page 1.93
    अभुक्त्वा रहसि गतं विविक्तमन्येन भाषमाणं च ।
    उचितप्रणयमपि नृपं सहसार्या नोपसर्पन्ति ॥
; ---------------------------------------------
; 509 : page 1.94
    अभेदेन च युध्येरन्रक्षेयुश्च परस्परम् ।
    फल्गु सैन्यस्य यत्किंचिन्मध्ये व्यूहस्य तद्भवेत् ॥
; ---------------------------------------------
; 510 : page 1.94
    अभ्यावहति कल्याणं विविधं वाक्सुभाषिता ।
    सैव दुर्भाषिता राजन्ननर्थायोपपद्यते ॥
; ---------------------------------------------
; 511 : page 1.94
    अभ्यासकारणी विद्या लक्ष्मीः पुण्यानुसारिणी ।
    दानानुसारिणी कीर्तिर्बुद्धिः कर्मानुसारिणी ॥
; ---------------------------------------------
; 512 : page 1.94
+   <s>अभ्यासकारिणी</s> s. den vorangehenden Spruch.
    अभ्यासश्छन्दसां दण्डो ज्वरदण्डश्च लङ्घनम् ।
    यमदण्डो विष्णुभक्तिः शत्रुदण्डः शुभा गतिः ॥
; ---------------------------------------------
; 513 : page 1.94
    अभ्यासाद्धार्यते विद्या कुलं शीलेन धार्यते ।
    गुणैर्मित्राणि धार्यन्ते अक्ष्णा क्रोधश्च धार्यते ॥
; ---------------------------------------------
; 514 : page 1.94
+   <s>अभ्युत्सेकेन सहसा</s> s. Spruch 179.
+   <s>अभ्युन्नतिं प्राप्य नरः</s> s. Spruch 182.
+   <s>अभ्युन्नतोऽम्बुभिर्मेघः</s> s. Spruch 183. [Seite1.95]
    अभ्रच्छाया खलप्रीतिः समुद्रान्ते च मेदिनी ।
    अल्पेनैव विनश्यन्ति यौवनानि धनानि च ॥
; ---------------------------------------------
; 515 : page 1.95
    अभ्रच्छाया खलप्रीतिः सिद्धमन्नं च योषितः ।
    किंचित्कालोपभोग्यानि यौवनानि धनानि च ॥
; ---------------------------------------------
; 516 : page 1.95
    अभ्रच्छाया नृणादग्निः खलप्रीतिः स्थले जलम् ।
    वेश्यारागः कुमित्रं च षडेते बुद्बुदोपमाः ॥
; ---------------------------------------------
; 517 : page 1.95
    अभ्रूविलासमस्पृष्टमदरागं मृगेक्षणम् ।
    इदं तु नयनद्वंद्वं तव तद्गुणभूषितम् ॥
; ---------------------------------------------
; 518 : page 1.95
+   <s>अमात्यलाभो भद्रं ते</s> s. nach Spruch <s>बलं पञ्चविधं नित्यम्</s>.
+   <s>अमित्रं कुरुते मित्रं वीर्या°</s> s. Spruch <s>योऽमित्रं कुरुते मित्रं वीर्या°</s>.
    अमित्रं कुरुते मित्रं मित्रं द्वेष्टि हिनस्ति च ।
    कर्म चारभते दुष्टं तमाहुर्मूढचेतसम् ॥
; ---------------------------------------------
; 519 : page 1.95
    अमित्रं कुरुते मित्रं मित्रं द्वेष्टि हिनस्ति च ।
    शुभं वेत्त्यशुभं पापं भद्रं दैवहतो नरः ॥
; ---------------------------------------------
; 520 : page 1.96
    अमित्रं नैव मुञ्चेत वदन्तं कारणान्यपि ।
    दुःखं तत्र न कर्तव्यं हन्यात्पूर्वापकारिणम् ॥
; ---------------------------------------------
; 521 : page 1.96
+   <s>अमित्राण्यपि</s> s. Spruch 522.
    अमित्रादुन्नतिं प्राप्य नोन्नतोऽस्मीति विश्वसेत् ।
    तस्मात्प्राप्योन्नतिं नश्येत्प्रावार इव कीटकः ॥
; ---------------------------------------------
; 522 : page 1.96
    अमित्रानपि कुर्वीत मित्राण्युपचयावहान् ।
    अहिते वर्तमानानि मित्राण्यपि परित्यजेत् ॥
; ---------------------------------------------
; 523 : page 1.96
    अमित्रो न विमोक्तव्यः कृपणं बह्वपि ब्रुवन् ।
    कृपा न तस्मिन्कर्तव्या हन्यादेवापकारिणम् ॥
; ---------------------------------------------
; 524 : page 1.96
    अमित्रो मित्रतां याति मित्रं चापि प्रदुष्यति ।
    सामर्थ्ययोगात्कार्याणामनित्या वै सदागतिः ॥
; ---------------------------------------------
; 525 : page 1.96
    अमीषां जन्तूनां कतिपयनिमेषस्थितिजुषां वियोगो धीराणां क इह परितापस्य विषयः ।
    क्षणादुत्पद्यन्ते विलयमपि यान्ति क्षणममी न केऽपि स्थातारः सुरगिरिपयोधिप्रभृतयः ॥
; ---------------------------------------------
; 526 : page 1.97
    अमीषां प्राणानां तुलितबिसिनीपत्त्रपयसां कृते किं नास्माभिर्विगलितविवेकैर्व्यवसितम् ।
    यदाढ्यानामग्रे द्रविणमदनिःसंज्ञमनसां कृतं वीतव्रीडैर्निजगुणकथापातकमपि ॥
; ---------------------------------------------
; 527 : page 1.97
+   <s>अमृतं वदनेसु योषिताम्</s> s. Spruch <s>मधु निष्ठति वाचि योषिताम्</s>.
    अमृतं शिशिरे वह्निरमृतं क्षीरभोजनम् ।
    अमृतं राजसंमानममृतं प्रियदर्शनम् ॥
; ---------------------------------------------
; 528 : page 1.97
    अमृतं शिशिरे वह्निरमृतं पण्डितः सुतः ।
    अमृतं गुणवद्भार्या अमृतं बालभाषितम् ॥
; ---------------------------------------------
; 529 : page 1.97
    अमृतं शिशिरे वह्निरमृतं प्रियदर्शनम् ।
    अमृतं राजसंमानममृतं संगतिः सताम् ॥
; ---------------------------------------------
; 530 : page 1.97
    अमृतं चैव मृत्युश्च द्वयं देहे प्रतिष्ठितम् ।
    मृत्युरापद्यते मोहात्सत्येनापद्यतेऽमृतम् ॥
; ---------------------------------------------
; 531 : page 1.98
    अमृतपायिनां नॄणां संतोषो नैव जायते ।
    गावस्तृणमिवारण्ये प्रार्थयन्ति नवं नवम् ॥
; ---------------------------------------------
; 532 : page 1.98
    अमृतममृतं कः संदेहो मधुन्यपि नान्यथ
	//मधुरमधिकं चूतस्यापि प्रसन्नरसं फलम् ।
    सकृदपि पुनर्मध्यस्थः सन्रसान्तरविज्जनो
	//वदतु यदिहान्यत्स्वादु स्यात्प्रियारदनच्छदात् ॥
; ---------------------------------------------
; 533 : page 1.98
    अमृतस्यन्दिकिरणश्चन्द्रमा नामतो मतः ।
    अन्य एवायमर्थात्मा विषनिष्यन्दिदीधितिः ॥
; ---------------------------------------------
; 534 : page 1.98
    अमृतस्य प्रवाहैः किं कायक्षालनसंभवैः ।
    चिरान्मित्रपरिष्वङ्गो योऽसौ मूल्यविवर्जितः ॥
; ---------------------------------------------
; 535 : page 1.98
    अमृतस्येव कुण्डानि सुखानामिव राशयः ।
    रतेरिव निधानानि योषितः केन निर्मिताः ॥
; ---------------------------------------------
; 536 : page 1.99
    अमृतस्येव संतृप्येदवमानस्य पण्डितः ।
    सुखं ह्यवमतः शेते योऽवमन्ता स नश्यति ॥
; ---------------------------------------------
; 537 : page 1.99
    अमृतात्मनि पद्मानां द्वेष्टरि स्निग्धतारके ।
    सुखेन्दौ तव सत्यस्मिन्नपरेण किमिन्दुना ॥
; ---------------------------------------------
; 538 : page 1.99
+   <s>अमृताप्यायिनां नॄणाम्</s> s. Spruch 531.
    अमोघक्रोधहर्षस्य स्वयं कृत्वान्ववेक्षिणः ।
    आत्मप्रत्ययकोशस्य वसुदैव वसुंधरा ॥
; ---------------------------------------------
; 539 : page 1.99
    अमौक्तिकमसौवर्णं ब्राह्मणानां विभूषणम् ।
    देवतानां पितॄणां च भागो येन प्रदीयते ॥
; ---------------------------------------------
; 540 : page 1.99
    अम्बा तुष्यति न मया स्नुषया सापि नाम्बया न मया ।
    अहमपि न तया न तया वद राजन्कस्य दोषोऽयम् ॥
; ---------------------------------------------
; 541 : page 1.99
    अम्भसा भिद्यते सेतुस्तथा मन्त्रोऽप्यरक्षितः ।
    पैशुन्याद्भिद्यते स्नेहो वाग्भिर्भेद्यो हि कातरः ॥ [Seite1.100]
; ---------------------------------------------
; 542 : page 1.100
    अम्भांसि जलजन्तूनां दुर्गं दुर्गनिवासिनाम् ।
    स्वभूमिः श्वापदादीनां राज्ञां सैन्यं परं बलम् ॥
; ---------------------------------------------
; 543 : page 1.100
    अम्भोजानि घनाघनव्यवहितोऽप्युल्लाघयत्यंशुमा-
	//न्दूरस्थोऽपि पयोधरोऽतिशिशिरस्पर्शं करोत्यातपम् ।
    शक्तिः काप्यपरीक्षितास्ति महतां स्वैरं दविष्ठान्यहो
	//यन्माहात्म्यवशेन यान्ति घटनां कार्याणि निर्यन्त्रणम् ॥
; ---------------------------------------------
; 544 : page 1.100
    अम्भोजिनीवननिवासविलासमेव हंसस्य हन्तु नितरां कुपितो विधाता ।
    न त्वस्य दुग्धजलभेदविधौ प्रसिद्धां वैदग्ध्यकीर्तिमपहर्तुमसौ समर्थः ॥
; ---------------------------------------------
; 545 : page 1.100
    अम्भोधिः स्थलतां स्थलं जलधितां धूलीलवः शैलतां
    //मेरुर्मृत्कणतां तृणं कुलिशतां वज्रं तृणक्लीबताम् ।
    वह्निः शीतलतां हिमं दहनतामायाति यस्येच्छया
    //लीलादुर्ललिताद्भुतव्यसनिने दैवाय तस्मै नमः ॥ [Seite1.101]

; comment: this verse is missing in the digitisation.
; ---------------------------------------------
; 546 : page 1.101
    अयं वारामेको निलय इति रत्नाकर इति
	//श्रितोऽस्माभिस्तृष्णातरलितमनोभिर्जलनिधिः ।
    क एवं जानीते निजकरपुटीकोटरगतं
	//क्षणादेनं ताम्यत्तिमिमकरमापास्यति मुनिः ॥
; ---------------------------------------------
; 547 : page 1.101
    अयःपिण्ड इवोत्तप्ते खलानां हृदये क्षणत् ।
    पतिता इव नेक्ष्यन्ते गुणास्तोयकणा इव ॥
; ---------------------------------------------
; 548 : page 1.101
    अयं च सुरतज्वालः कामाग्निः प्रणयेन्धनः ।
    नराणां यत्र हूयन्ते यौवनानि धनानि च ॥
; ---------------------------------------------
; 549 : page 1.101
    अयं दरिद्रो भवितेति वैधसीं लिपिं ललाटेऽर्थिजनस्य जाग्रतीम् ।
    मृषा न चक्रेऽल्पितकल्पपादपः प्रणीय दारिद्र्यदरिद्रतां नृपः ॥
; ---------------------------------------------
; 550 : page 1.102
    अयं निजः परो वेति गणना लघुचेतसाम् ।
    उदारचरितानां तु वसुधैव कुटुम्बकम् ॥
; ---------------------------------------------
; 551 : page 1.102
    अयममृतनिधानं नायकोऽप्योषधीना-
	//ममृतमयशरीरः कान्तियुक्तोऽपि चन्द्रः ।
    भवति विगतरश्मिर्मण्डलं प्राप्य भानोः
	//परसदननिविष्टः को लघुत्वं न याति ॥
; ---------------------------------------------
; 552 : page 1.102
    अयमवसर उपकृतये प्रकृतिचला यावदस्ति संपदियम् ।
    विपदि सदाभ्युदयिन्यां पुनरुपकर्तुं कुतोऽवसरः ॥
; ---------------------------------------------
; 553 : page 1.102
    अयमवसरः सरस्ते सलिलैरुपकर्तुमर्थिनामनिशम् ।
    इदमपि च सुलभमम्भो भवति पुरा जलधराभ्युदये ॥
; ---------------------------------------------
; 554 : page 1.103
    अयमविचारितचारुतया संसारो भाति रमणीयः ।
    अत्र पुनः परमार्थदृशां न किमपि सारमणीयः ॥
; ---------------------------------------------
; 555 : page 1.103
    अयमान्दोलितप्रौढचन्दनद्रुमपल्लवः ।
    उत्पादयति सर्वस्य प्रीतिं मलयमारुतः ॥
; ---------------------------------------------
; 556 : page 1.103
    अयमालोहितच्छायो मदेन मुखचन्द्रमाः ।
    संनद्धोदयरागस्य चन्द्रस्य प्रतिगर्जति ॥
; ---------------------------------------------
; 557 : page 1.103
    अयं मम दहत्यङ्गमम्भोजदलसंस्तरः ।
    हुताशनप्रतिनिधिर्दाहात्मा ननु युज्यते ॥
; ---------------------------------------------
; 558 : page 1.103
    अयशः प्राप्यते येन येन चाधोगतिर्भवेत् ।
    स्वर्गाच्च भ्रश्यते येन तत्कर्म न समाचरेत् ॥
; ---------------------------------------------
; 559 : page 1.103
    अयि जलद यदि न दास्यसि कतिचित्त्वं चातकाय जलकणिकाः ।
    तदयमचिरेण भविता सलिलाञ्जलिदानयोग्यस्ते ॥
; ---------------------------------------------
; 560 : page 1.104
    अयि त्यक्तासि कस्तूरि पामरैः पङ्कशङ्कया ।
    अलं खेदेन भूपालाः किं न सन्ति महीतले ॥
; ---------------------------------------------
; 561 : page 1.104
    अयि मन्मथचूतमञ्जरि श्रवणायतलोचने प्रिये ।
    अपहृत्य मनः क्व यासि मे किमराजकमत्र वर्तते ॥
; ---------------------------------------------
; 562 : page 1.104
    अयि विजहीहि दृढोपगूहनं त्यज नवसंगमभीरु वल्लभम् ।
    अरुणकरोद्गम एष वर्तते वरतनु संप्रवदन्ति कुक्कुटाः ॥
; ---------------------------------------------
; 563 : page 1.104
    अयुक्तं स्वामिनो युक्तं युक्तं नीचस्य दूषणम् ।
    अमृतं राहवे मृत्युर्विषं शंकरभूषणम् ॥
; ---------------------------------------------
; 564 : page 1.104
    अयुक्तचारं दुर्दर्शमस्वाधीनं नराधिपम् ।
    वर्जयन्ति नरा दूरान्नदीपङ्कमिव द्विपाः ॥
; ---------------------------------------------
; 565 : page 1.104
    अयुक्तं बहु भाषन्ते यत्र कुत्रापि शेरते ।
    नग्ना विक्षिप्य गात्राणि सज्वरा इव मद्यपाः ॥ [Seite1.105]
; ---------------------------------------------
; 566 : page 1.105
    अयुद्धे हि यदा पश्येन्न किंचिद्धितमात्मनः ।
    युध्यमानस्तदा प्राज्ञो म्रियते रिपुणा सह ॥
; ---------------------------------------------
; 567 : page 1.105
    अरक्षितं तिष्ठति दैवरक्षितं सुरक्षितं दैवहतं विनश्यति ।
    जीवत्यनाथोऽपि वने विसर्जितः कृतप्रयत्नोऽपि गृहे न जीवति ॥
; ---------------------------------------------
; 568 : page 1.105
    अरक्षितारं राजानं बलिषड्भागहारिणम् ।
    तमाहुः सर्वलोकस्य समग्रमलहारकम् ॥
; ---------------------------------------------
; 569 : page 1.105
+   <s>अरक्षितारं राजानं भार्याम्</s> s. nach Spruch <s>षडिमान्पुरुषो जह्यात्</s>.
    अरक्ष्यमाणाः कुर्वन्ति यत्किंचित्किल्बिषं प्रजाः ।
    तस्मात्तु नृपतेरर्धं यस्माद्गह्णात्यसौ करान् ॥
; ---------------------------------------------
; 570 : page 1.105
    अरण्यरुदितं कृतं शवशरीरमुद्वर्तितं स्थले कमलरोपणं सुचिरमूषरे वर्षणम् ।
    श्वपुच्छमवनामितं बधिरकर्णजापः कृतस्तदन्धमुखमण्डनं यदबुधे जने भाषितम् ॥
; ---------------------------------------------
; 571 : page 1.106
    अरत्नालोकसंहार्यमवार्यं सूर्यरश्मिभिः ।
    दृष्टिरोधकरं यूनां यौवनप्रभवं तमः ॥
; ---------------------------------------------
; 572 : page 1.106
    अराजके जीवलोके दुर्बला बलवत्तरैः ।
    पीड्यन्ते नहि वित्तेषु प्रभुत्वं कस्यचित्तदा ॥
; ---------------------------------------------
; 573 : page 1.106
    अरावप्युचितं कार्यमातिथ्यं गृहमागते ।
    छेत्तुमप्यागते छायां नोपसंहरते द्रुमः ॥
; ---------------------------------------------
; 574 : page 1.106
    अरितोऽभ्यागतो भृत्यो दृष्टस्तत्सङ्गतत्परः ।
    अपसर्प्यः सधर्मत्वान्नित्योद्वेगी च दूषितः ॥
; ---------------------------------------------
; 575 : page 1.107
    अरिपक्षाश्रिते मित्रे मर्मवेदिप्रियंवदे ।
    विश्वासो नैव कर्तव्यः यदि साक्षाद्बृहस्पतिः ॥
; ---------------------------------------------
; 576 : page 1.107
    अरुंतुदं परुषं तीक्ष्णवाचं वाक्कण्टकैर्वितुदन्तं मनुष्यान् ।
    विद्यादलक्ष्मीकतमं जनानां मुखे निबद्धां निर्ऋतिं वहन्तम् ॥
; ---------------------------------------------
; 577 : page 1.107
+   <s>अरुषि नृपे</s> s. Spruch <s>सरुषि नृपे</s>.
    अरुष्यन्रुष्यमाणस्य सुकृतं नाम विन्दति ।
    दुष्कृतं चात्मनो मर्षी रुष्यत्येवापमार्ष्टि वै ॥
; ---------------------------------------------
; 578 : page 1.107
    अरे चेतोमीन भ्रमणमधुना यौवनजले त्यज त्वं स्वच्छन्दं युवतिजलधौ पश्यसि न किम् ।
    तनूजालीजालं स्तनयुगलतुम्बीफलयुतं मनोभूकैवर्तः क्षिपति परितस्त्वां प्रतिमुहुः ॥
; ---------------------------------------------
; 579 : page 1.107
+   <s>अरेरप्युचितं कार्यम्</s> s. Spruch 573.
    अरैः संधार्यते नाभिर्नाभौ चाराः प्रतिष्ठिताः ।
    स्वामिसेवकयोरेवं वृत्तिचक्रं प्रवर्तते ॥
; ---------------------------------------------
; 580,581 : page 1.108
+   <s>अर्चयेदेव मित्राणि</s> s. Spruch 590.
    अर्जितं स्वेन वीर्येण नाप्यपाश्रित्य कं च न ।
    फलशाकमपि श्रेयो भोक्तुं ह्यकृपणं गृहे ॥
    परस्य तु गृहे भोक्तुः परिभूतस्य नित्यशः ।
    सुमृष्टमपि न श्रेयो विकल्पोऽयमतः सताम् ॥
; ---------------------------------------------
; 582 : page 1.108
    अर्थ एव हि केषांचिदनर्थं भजते नृणाम् ।
    अर्थश्रेयसि चासक्तो न श्रेयो विन्दते नरः ॥
; ---------------------------------------------
; 583 : page 1.108
+   <s>अर्थः पादरजःसमः</s> s. Spruch 599.
    अर्थनाशं मनस्तापं गृहे दुश्चरितानि च ।
    वञ्चनं चापमानं च मतिमान्न प्रकाशयेत् ॥
; ---------------------------------------------
; 584 : page 1.108
    अर्थपतौ भूमिपतौ बाले वृद्धे तपोऽधिके विदुषि ।
    योषिति मूर्खे गुरुषु च विदुषा नैवोत्तरं देयम् ॥
; ---------------------------------------------
; 585 : page 1.108
    अर्थप्राणविनाशसंशयकरीं प्राप्यापदं दुस्तरां
	//प्रत्यासन्नभयो न वेत्ति विभवं स्वं जीवितं काङ्क्षति ।
    उत्तीर्णस्तु ततो धनार्थमपरां भूयो विशत्यापदं
	//प्राणानां च धनस्य चाधमधियामन्योऽन्यहेतुः पणः ॥ [Seite1.109]
; ---------------------------------------------
; 586 : page 1.109
    अर्थमनर्थं भावय नित्यं नास्ति ततः सुखलेशः सत्यम् ।
    पुत्रादपि धनभाजां भीतिः सर्वत्रैषा विहिता रीतिः ॥
; ---------------------------------------------
; 587 : page 1.109
+   <s>अर्थं प्राणविनाशसंशयकरीम्</s> s. Spruch 585.
    अर्थं ब्रूयान्न चासत्सु गुणान्ब्रूयान्न चात्मनः ।
    आदद्यान्न च साधुभ्यो नासत्पुरुषमाश्रयेत् ॥
; ---------------------------------------------
; 588 : page 1.109
    अर्थं महान्तमासाद्य विद्यामैश्वर्यमेव वा ।
    विचरत्यसमुन्नद्धो यः स पण्डित उच्यते ॥
; ---------------------------------------------
; 589 : page 1.109
    अर्थयुक्तिमविज्ञाय यः प्रीतौ कुरुते मनः ।
    मित्रे वा यदि वा शत्रौ तस्यापि चलिता मतिः ॥
; ---------------------------------------------
; 590 : page 1.109
    अर्थयेदेव मित्राणि सति वासति वा धने ।
    नानर्थयन्प्रजानाति मित्राणां सारफल्गुताम् ॥
; ---------------------------------------------
; 591 : page 1.110
    अर्थलोलुपता दुःखमिति बुद्धं चिरान्मया ।
    यद्यदालम्बसे काम तत्तदेवानुरुध्यसे ॥
; ---------------------------------------------
; 592 : page 1.110
    अर्थसिद्धिं परामिच्छन्धर्ममेवादितश्चरेत् ।
    नहि धर्मादपैत्यर्थः स्वर्गलोकादिवामृतम् ॥
; ---------------------------------------------
; 593 : page 1.110
    अर्थस्य पुरुषो दासो दासस्त्वर्थो न कस्यचित् ।
    इति सत्यं महाराज बद्धोऽस्म्यर्थेन कौरवैः ॥
; ---------------------------------------------
; 594 : page 1.110
    अर्थस्य मूलं निकृतिः क्षमा च कामस्य मूलं च वपुर्वयश्च ।
    धर्मस्य मूलं च दया दमश्च मोक्षस्य मूलं परमाः क्रियास्तु ॥
; ---------------------------------------------
; 595 : page 1.110
    अर्थस्योत्पादने चैव पालने च तथा क्षये ।
    सहन्ति च महद्दुःखं घ्नन्ति चैवार्थकारणात् ॥
; ---------------------------------------------
; 596 : page 1.110
    अर्थस्योपार्जनं कृत्वा नैव भोगं समश्नुते ।
    अरण्यं महदासाद्य मूढः सोमिलको यथा ॥
; ---------------------------------------------
; 597 : page 1.110
    अर्थः सुखं कीर्तिरपीह मा भूदनर्थ एवास्तु तथापि धीराः ।
    निजप्रतिज्ञामनुरुध्यमाना महोद्यमाः कर्म समारभन्ते ॥ [Seite1.111]
; ---------------------------------------------
; 598 : page 1.111
    अर्थाः खलु समृद्धा हि बाढं दुःखं विजानताम् ।
    असमृद्धास्त्वपि सदा मोहयन्त्यविचक्षणान् ॥
; ---------------------------------------------
; 599 : page 1.111
    अर्थाः पादरजोपमा गिरिनदीवेगोपमं यौवनं
	//मानुष्यं जलबिन्दुलोलचपलं फेनोपमं जीवितम् ।
    धर्मं यो न करोति निश्चलमतिः स्वर्गार्गलोद्घाटनं
	//पश्चात्तापहतो जरापरिणतः शोकाग्निना दह्यते ॥
; ---------------------------------------------
; 600 : page 1.111
    अर्थागमो नित्यमरोगिता च प्रियश्च भार्या प्रियवादिनी च ।
    वश्यश्च पुत्रोऽर्थकरी च विद्या षड्जीवलोकस्य सुखानि राजन् ॥
; ---------------------------------------------
; 601 : page 1.111
    अर्था गृहे निवर्तन्ते श्मशाने चैव बान्धवाः ।
    सुकृतं दुष्कृतं चापि गच्छन्तमनुगच्छति ॥
; ---------------------------------------------
; 602 : page 1.111
    अर्थातुराणां न गुरुर्न बन्धुः कामातुराणां न भयं न लज्जा ।
    चिन्तातुराणां न सुखं न निद्रा क्षुधातुराणां न बलं न बुद्धिः ॥  [Seite1.112]
; ---------------------------------------------
; 603 : page 1.112
    अर्था दुःखं परित्यक्तुं पालिताश्चैव शत्रवः ।
    दुःखेन चाधिगम्यन्ते तस्मान्नाशं न चिन्तयेत् ॥
; ---------------------------------------------
; 604 : page 1.112
+   <s>अर्थाद्दुःखं परित्यक्तुम्</s> s. den vorangehenden Spruch.
    अर्थाद्धर्मश्च कामश्च स्वर्गश्चैव नराधिप ।
    प्राणयात्रापि लोकस्य विना ह्यर्थं न सिध्यति ॥
; ---------------------------------------------
; 605 : page 1.112
+   <s>अर्थाधीताश्च यैर्वेदाः</s> s. Spruch 625.
    अर्थानामर्जने दुःखमर्जितानां च रक्षणे ।
    आये व्यये महद्दुःखं कथमर्थाः सुखावहाः ॥
; ---------------------------------------------
; 606 : page 1.112
    अर्थानामीशिषे त्वं वयमपि च गिरामीश्महे यावदित्थं
	//शूरस्त्वं वादिदर्पज्वरशमनविधावक्षयं पाटवं नः ।
    सेवन्ते त्वां धनान्धा मतिमलहतये मामपि श्रोतुकामा
	//मय्यप्यास्था न ते चेत्त्वयि मम सुतरामेष राजन्गतोऽस्मि ॥ [Seite1.113]
; ---------------------------------------------
; 607 : page 1.113
    अर्थानामीश्वरो यः स्यादिन्द्रियाणामनीश्वरः ।
    इन्द्रियाणामनैश्वर्यादैश्वर्याद्भ्रश्यते हि सः ॥
; ---------------------------------------------
; 608 : page 1.113
    अर्थार्थी जीवलोकोऽयं श्मशानमपि सेवते ।
    जनितारमपि त्यक्त्वा निःस्वं गच्छति दूरतः ॥
; ---------------------------------------------
; 609 : page 1.113
    अर्थार्थी जीवलोकोऽयं ज्वलन्तमुपसर्पति ।
    क्षीणक्षीरां निराजीव्यां वत्सस्त्यजति मातरम् ॥
; ---------------------------------------------
; 610 : page 1.113
    अर्थार्थी यानि कष्टानि मूढोऽयं सहते जनः ।
    शतांशेनापि मोक्षार्थी तानि चेन्मोक्षमाप्नुयात् ॥
; ---------------------------------------------
; 611 : page 1.114
    अर्थिनां कृपणा दृष्टिस्त्वन्मुखे पतिता सकृत् ।
    तदवस्था पुनर्देव नान्यस्य मुखमीक्षते ॥
; ---------------------------------------------
; 612 : page 1.114
    अर्थिनामुपपन्नानां पूर्वं चाप्युपकारिणाम् ।
    आशां संश्रुत्य यो हन्ति स लोके पुरुषाधमः ॥
; ---------------------------------------------
; 613 : page 1.114
    अर्थिनां मित्रवर्गस्य विद्विषां च पराङ्मुखः ।
    यो न याति पिता तेन पुत्री माता च वीरसूः ॥
; ---------------------------------------------
; 614 : page 1.114
    अर्थी करोति दैन्यं लब्धार्थो गर्वमपरितोषं च ।
    नष्टधनश्च सशोकः सुखमास्ते निःस्पृहः पुरुषः ॥
; ---------------------------------------------
; 615 : page 1.114
+   <s>अर्थी दाता गुणग्राही</s> s. Spruch <s>क्षमी दाता गुणग्राही</s>.
    अर्थी लाघवमुच्छ्रितो निपतनं कामातुरो लाञ्छनं
	//लुब्धोऽकीर्तिमसंगरः परिभवं दुष्टोऽन्यदोषे रतिम् ।
    निःस्वो वञ्चनमुन्मना विकलतां शोकाकुलः संशयं
	//दुर्वागप्रियतां दुरोदरवशः प्राप्नोति कष्टं मुहुः ॥
; ---------------------------------------------
; 616 : page 1.115
    अर्थेन किं कृपणहस्तमुपागतेन शास्त्रेण किं बहुशठाचरणाश्रितेन ।
    रूपेण किं गुणपराक्रमवर्जितेन मित्रेण किं व्यसनकालमनागतेन ॥
; ---------------------------------------------
; 617 : page 1.115
+   <s>अर्थेन च (तु) विहीनस्य</s> und <s>अर्थेन परिहीणस्य</s> s. Spruch 617.
+   <s>अर्थेन बलवान्</s> s. Spruch <s>धनेन बलवान्</s>.
+   <s>अर्थेन हि विमुक्तस्य</s> s. den folgenden Spruch.
    अर्थेन हि विहीनस्य पुरुषस्याल्पमेधसः ।
    विच्छिद्यन्ते क्रियाः सर्वा ग्रीष्मे कुसरितो यथा ॥
; ---------------------------------------------
; 618 : page 1.115
+   <s>अर्थेनेह विहीनस्य</s> s. den vorangehenden Spruch.
+   <s>अर्थेभ्योऽथ प्रवृद्धेभ्यः</s> s. Spruch 618.
+   <s>अर्थेभ्योऽपि हि वृद्धेभ्यः</s> s. den folgenden Spruch.
    अर्थेभ्यो हि विवृद्धेभ्यः संभृतेभ्यस्ततस्ततः ।
    क्रियाः सर्वाः प्रवर्तन्ते पर्वतेभ्य इवापगाः ॥
; ---------------------------------------------
; 619 : page 1.115
+   <s>अर्थे सिद्धिं परामिच्छन्</s> s. Spruch 592.
    अर्थैरर्था निबध्यन्ते गजैरिव महागजाः ।
    नह्यनर्थवता शक्यं वाणिज्यं कर्तुमीहया ॥ [Seite1.116]
; ---------------------------------------------
; 620 : page 1.116
    अर्थैरर्था निबध्यन्ते गजैर्वनगजा इव ।
    न च कश्चित्कृते कार्ये कर्तारं समवेक्षते ॥
; ---------------------------------------------
; 621 : page 1.116
    अर्थो न संभृतः कश्चिन्न विद्या काचिदर्जिता ।
    न तपः संचितं किंचिद्गतं च सकलं वयः ॥
; ---------------------------------------------
; 622 : page 1.116
    अर्धं नीत्वा निशायाः सरभससुरतायासखिन्नश्लथाङ्गः
    //प्रोद्भूतासह्यतृष्णो मधुमदनिरतो हर्म्यपृष्ठे विविक्ते ।
    संभोगक्लान्तकान्ताशिथिलभुजलतावर्जितं कर्करीतो
    //ज्योत्स्नाभिन्नाच्छधारं न पिबति सलिलं शारदं मन्दभाग्यः ॥
; ---------------------------------------------
; 623 : page 1.116
    अर्धं भार्या मनुष्यस्य भार्या श्रेष्ठतमः सखा ।
    भार्या मूलं त्रिवर्गस्य भार्या मूलं तरिष्यतः ॥
; ---------------------------------------------
; 624 : page 1.117
    अर्धसिद्धेषु कार्येषु आत्मगुह्यं प्रकाशयेत् ।
    स एव निधनं याति बकः कर्कटकाद्यथा ॥
; ---------------------------------------------
; 625 : page 1.117
    अर्धाधीताश्च यैर्वेदास्तथा शूद्रान्नभोजनाः ।
    ते द्विजाः किं करिष्यन्ति निर्विषा इव पन्नगाः ॥
; ---------------------------------------------
; 626 : page 1.117
+   <s>अर्धार्धाद्योजनशतात्</s> s. Spruch 232.
+   <s>अलं वा बहु यो ब्रूते</s> s. Spruch 647.
    अलक्तको यथा रक्तो निष्पीड्य पुरुषस्तथा ।
    अबलाभिर्बलाद्रक्तः पादमूले निपात्यते ॥
; ---------------------------------------------
; 627 : page 1.117
    अलक्ष्मीराविशत्येनं शयानमलसं नरम् ।
    निःसंशयं फलं लब्ध्वा दक्षो भूतिमुपाश्नुते ॥
; ---------------------------------------------
; 628 : page 1.117
    अलंकरोति हि जरा राजामात्यभिषग्यतीन् ।
    विडम्बयति पण्यस्त्रीमन्त्रगायनसेवकान् ॥
; ---------------------------------------------
; 629 : page 1.117
    अलंक्रियन्ते शिखिनः केकया मदरक्तया ।
    वाचा विपश्चितोऽत्यर्थं माधुर्यगुणयुक्तया ॥ [Seite1.118]
; ---------------------------------------------
; 630 : page 1.118
    अलब्धं चैव लिप्सेत लब्धं रक्षेत्प्रयत्नतः ।
    रक्षितं वर्धयेच्चैव वृद्धं पात्रेषु निक्षिपेत् ॥
; ---------------------------------------------
; 631 : page 1.118
    अलब्धमिच्छेद्दण्डेन लब्धं रक्षेदवेक्षया ।
    रक्षितं वर्धयेद्वृद्ध्या वृद्धं दानेन निक्षिपेत् ॥
; ---------------------------------------------
; 632 : page 1.118
    अलब्धमीहेद्धर्मेण लब्धं यत्नेन पालयेत् ।
    पालितं वर्धयेन्नीत्या वृद्धं पात्रेषु निक्षिपेत् ॥
; ---------------------------------------------
; 633 : page 1.118
    अलब्धे रागिणो लोका अहो लब्धे विरागिणः ।
    हेमन्ते तापमीहन्ते हन्त ग्रीष्मे हिमं पुनः ॥
; ---------------------------------------------
; 634 : page 1.118
    अलब्ध्वापि धनं राज्ञः संश्रिता यान्ति संपदम् ।
    महाह्रदसमीपस्थं पश्य नीलं वनस्पतिम् ॥
; ---------------------------------------------
; 635 : page 1.118
    अलब्ध्वा यदि वा लब्ध्वा नानुशोचति पण्डितः ।
    आनन्तर्यं चारभते न प्राणानां धनायते ॥
; ---------------------------------------------
; 636 : page 1.119
    अलभ्यं लब्धुकामस्य जनस्य गतिरीदृशी ।
    अलब्धेषु मनस्तापः संचितार्थो विनश्यति ॥
; ---------------------------------------------
; 637 : page 1.119
    अलमतिचपलत्वात्स्वप्नमायोपमत्वा-
    //त्परिणतिविरसत्वात्संगमेनाङ्गनायाः ।
    इति यदि शतकृत्वस्तत्त्वमालोचयाम-
    //स्तदपि न हरिणाक्षीं विस्मरत्यन्तरात्मा ॥
; ---------------------------------------------
; 638 : page 1.119
    अलमन्यैरुपालब्धैः कीर्तितैश्च व्यतिक्रमैः ।
    पेशलं चानुरूपं च कर्तव्यं हितमात्मनः ॥
; ---------------------------------------------
; 639 : page 1.119
    अलसं मुखरं क्रूरं स्तब्धं व्यसनिनं शठम् ।
    असंतुष्टमभक्तं च त्यजेद्भृत्यं नराधिपः ॥
; ---------------------------------------------
; 640 : page 1.119
    अलसवलितैः प्रेमार्द्रार्द्रैर्मुहुर्मुकुलीकृतैः क्षणमभिमुखैर्लज्जालोलैर्निमेषपराङ्मुखैः ।
    हृदयनिहितं भावाकूतं वमद्भिरिवेक्षणैः कथय सुकृती कोऽयं मुग्धे त्वयाद्य विलोक्यते ॥
; ---------------------------------------------
; 641 : page 1.120
    अलसस्य कुतो विद्या अबोधस्य कुतोऽभयम् ।
    अधनस्य कुतो मित्रममित्रस्य कुतः सुखम् ॥
; ---------------------------------------------
; 642 : page 1.120
    अलसो मन्दबुद्धिश्च सुखितो व्याधिपीडितः ।
    निद्रालुः कामुकश्चैव षडेते शास्त्रवर्जिताः ॥
; ---------------------------------------------
; 643 : page 1.120
    अलाभात्पुरुषाणां हि भयात्परिजनस्य च ।
    वधबन्धभयाच्चापि स्वयंगुप्ता भवन्ति ताः ॥
; ---------------------------------------------
; 644 : page 1.120
    अलिनीलालकलतं कं न हन्ति घनस्तनि ।
    आननं नलिनच्छायनयनं शशिकान्ति ते ॥
; ---------------------------------------------
; 645 : page 1.120
    अलिरयं नलिनीदलमध्यगः कमलिनीमकरन्दमदालसः ।
    विधिवशात्परदेशमुपागतः कुटजपुष्परसं बहु मन्यते ॥
; ---------------------------------------------
; 646 : page 1.120
    अलुप्तसत्त्वकोशानां महत्त्वं महतां हि किम् ।
    आकर्णितां परस्यार्तिं न चेच्छिन्दन्ति तत्क्षणम् ॥
; ---------------------------------------------
; 647 : page 1.120
    अल्पं वा बहु यो ब्रूते हितवाक्यावमानिनः ।
    स तस्माल्लभते दोषं कपेः सूचीमुखो यथा ॥ [Seite1.121]
; ---------------------------------------------
; 648 : page 1.121
+   <s>अल्पस्नायु वसावशेष</s> s. Spruch <s>स्वल्पस्नायु वसावशेष</s>.
    अल्पानामपि वस्तूनां संहतिः कार्यसाधिका ।
    तृणैर्गुणत्वमापन्नैर्बध्यन्ते मत्तदन्तिनः ॥
; ---------------------------------------------
; 649 : page 1.121
    अल्पीयसैव पयसा यत्कुम्भः पूर्यते प्रसिद्धं तत् ।
    ब्राह्मं तेजः पश्यत कुम्भोद्भवोऽपि पपौ वार्धिम् ॥
; ---------------------------------------------
; 650 : page 1.121
    अल्पेच्छुर्धृतिमान्प्राज्ञश्छायेवानुगतः सदा ।
    आदिष्टो न विकल्पेत स राजवसतिं वसेत् ॥
; ---------------------------------------------
; 651 : page 1.121
+   <s>अल्पेनाल्पेन देयेन</s> s. nach Spruch <s>यथा शल्यकवानाखुः</s>.
    अल्पे वयसि हे बाले कुचयोः पतनं कुतः ।
    अधस्तात्खनने मूढ गिरयो न पतन्ति किम् ॥
; ---------------------------------------------
; 652 : page 1.121
    अल्पोऽपि ह्यरिरत्यर्थं वर्धमानः पराक्रमैः ।
    वल्मीको मूलज इव ग्रसते वृक्षमन्तिकात् ॥
; ---------------------------------------------
; 653 : page 1.122
    अवंशजनितो राजा मूर्खपुत्रश्च पण्डितः ।
    अधनो हि धनं प्राप्य तृणवन्मन्यते जगत् ॥
; ---------------------------------------------
; 654 : page 1.122
+   <s>अवंशपतितो राजा</s> s. den vorangehenden Spruch.
    अवकाशः सुवृत्तानां हृदयान्तर्न योषिताम् ।
    इतीव विहितौ धात्रा सुवृत्तौ तद्बहिः कुचौ ॥
; ---------------------------------------------
; 655 : page 1.122
    अवगच्छति मूढचेतनः प्रियनाशं हृदि शल्यमर्पितम् ।
    इतरस्तु तदेव मन्यते कुशलद्वारतया समुद्धृतम् ॥
; ---------------------------------------------
; 656 : page 1.122
    अवज्ञया न दातव्यं कस्यचिल्लीलयापि वा ।
    अवज्ञया कृतं हन्याद्दातारं नात्र संशयः ॥
; ---------------------------------------------
; 657 : page 1.122
    अवज्ञानसहस्रैस्तु दोषाः कष्टतरा धने ।
    धने सुखकला या तु सापि दुःखैर्विधीयते ॥
; ---------------------------------------------
; 658 : page 1.123
    अवज्ञानाद्राज्ञो भवति मतिहीनः परिजन-
	//स्ततस्तत्प्राधान्याद्भवति न समीपे बुधजनः ।
    बुधैस्त्यक्ते राज्ये भवति नहि नीतिर्गुणवती
	//विपन्नायां नीतौ सकलमवशं सीदति जगत् ॥
; ---------------------------------------------
; 659 : page 1.123
    अवधानेन मौनेन काषायेण जटाजिनैः ।
    विश्वासयित्वा द्वेष्टारमवलुम्पेद्यथा वृकः ॥
; ---------------------------------------------
; 660 : page 1.123
    अवधूतप्रणिपाताः पश्चात्संतप्यमानमनसो हि ।
    विविधैरनुतप्यन्ते दयितानुनयैर्मनस्विन्यः ॥
; ---------------------------------------------
; 661 : page 1.123
    अवध्यं वाथ वागम्यमकृत्यं नास्ति किं च न ।
    लोके बुद्धिमतां बुद्धेस्तस्मात्तां हि नियोजयेत् ॥
; ---------------------------------------------
; 662 : page 1.123
+   <s>अवध्यं चाथ वागम्यम्</s> s. den vorangehenden Spruch.
    अवध्या ब्राह्मणा गावो ज्ञातयः शिशवः स्त्रियः ।
    येषां चान्नानि भुञ्जीत ये च स्युः शरणागताः ॥ [Seite1.124]
; ---------------------------------------------
; 663 : page 1.124
    अवध्यैरिन्दुपादानामसाध्यैश्चन्दनाम्भसाम् ।
    देहोष्मभिः सुबोधं ते सखि कामातुरं मनः ॥
; ---------------------------------------------
; 664 : page 1.124
    अवध्यो ब्राह्मणो बालः स्त्री तपस्वी च रोगभाक् ।
    विहिता व्यङ्गता तेषामपराधे गरीयसि ॥
; ---------------------------------------------
; 665 : page 1.124
    अवलिप्तेषु मूर्खेषु रौद्रसाहसिकेषु च ।
    तथैवापेतधर्मेषु न मैत्रीमाचरेद्बुधः ॥
; ---------------------------------------------
; 666 : page 1.124
    अवलेपमनङ्गस्य वर्धयन्ति वलाहकाः ।
    कर्शयन्ति तु घर्मस्य मारुतोद्धूतशीकराः ॥
; ---------------------------------------------
; 667 : page 1.124
    अवशेन्द्रियचित्तानां हस्तिस्नानमिव क्रिया ।
    दुर्भगाभरणप्रायो ज्ञानं भारः क्रियां विना ॥
; ---------------------------------------------
; 668 : page 1.124
    अवश्यं यातारश्चिरतरमुषित्वापि विषया वियोगे को भेदस्त्यजति न जनो यत्स्वयममून् ।
    व्रजन्तः स्वातन्त्र्यादतुलपरितापाय मनसः स्वयं त्यक्तास्त्वेते शमसुखमनन्तं विदधति ॥ [Seite1.125]
; ---------------------------------------------
; 669 : page 1.125
    अवश्यं लभते कर्ता फलं पापस्य कर्मणः ।
    घोरं पर्यागते काले द्रुमः पुष्पमिवार्तवम् ॥
; ---------------------------------------------
; 670 : page 1.125
    अवश्यं निधनं सर्वैर्गन्तव्यमिह मानवैः ।
    अवश्यभाविन्यर्थे वै संतापो नेह विद्यते ॥
; ---------------------------------------------
; 671 : page 1.125
    अवश्यं भाविनो भावा भवन्ति महतामपि ।
    नग्नत्वं नीलकण्ठस्य महाहिशयनं हरेः ॥
; ---------------------------------------------
; 672 : page 1.125
    अवसरपठितं सर्वं सुभाषितत्वं प्रयाति यत्किंचित् ।
    चाषः प्रयाणसमये खरनिनदो मङ्गलो भवति ॥
; ---------------------------------------------
; 673 : page 1.125
    अवसरपठिता वाणी गुणगणरहितापि शोभते पुंसाम् ।
    रतिसमये रमणीनां भूषणहानिस्तु भूषणं भवति ॥
; ---------------------------------------------
; 674 : page 1.126
    अवस्कन्दप्रदानस्य सर्वे कालाः प्रकीर्तिताः ।
    व्यसने वर्तमानस्य शत्रोश्छिद्रान्वितस्य च ॥
; ---------------------------------------------
; 675 : page 1.126
    अवस्कन्दभयाद्राजा प्रजागरकृतश्रमम् ।
    दिवा सैन्यं समाहन्यान्निद्राव्याकुलसैनिकम् ॥
; ---------------------------------------------
; 676 : page 1.126
    अवाप्यान्कामयन्नर्थान्नानवाप्यान्कदा च न ।
    प्रत्युत्पन्नाननुभवन्मा शुचस्त्वमनागतान् ॥
; ---------------------------------------------
; 677 : page 1.126
    अविचारयतो युक्तिकथनं तुषखण्डनम् ।
    नीचेषूपकृतं राजन्वालुकास्विव मुद्रितम् ॥
; ---------------------------------------------
; 678 : page 1.126
    अविजित्य य आत्मानममात्यान्विजिगीषते ।
    अमित्रान्वाजितामात्यः सोऽवशः परिहीयते ॥
; ---------------------------------------------
; 679 : page 1.126
    अविज्ञाय फलं यो हि कर्म त्वेवानुधावति ।
    स शोचेत्फलवेलायां यथा किंशुकसेवकः ॥
; ---------------------------------------------
; 680 : page 1.127
    अविदितगुणापि सत्कविभणितिः कर्णेषु वमति मधुधाराम् ।
    अनधिगतपरिमलापि हि हरति दृशं मालतीमाला ॥
; ---------------------------------------------
; 681 : page 1.127
    अविदितपरमानन्दो वदति जनो विषय एव रमणीयः ।
    तिलतैलमेव मिष्टं येन न दृष्टं घृतं क्वापि ॥
; ---------------------------------------------
; 682 : page 1.127
    अविदितशषसविशेषाः श्वसनस्वनयोरतत्त्वज्ञाः ।
    गुदमुखरन्ध्रविशेषो दशनैरनुमीयते तेषाम् ॥
; ---------------------------------------------
; 683 : page 1.127
    अविदित्वात्मनः शक्तिं परस्य च समुत्सुकः ।
    गच्छन्नभिमुखो नाशं याति वह्नौ पतंगवत् ॥
; ---------------------------------------------
; 684 : page 1.127
    अविद्यः पुरुषः शोच्यः शोच्यं मैथुनमप्रजम् ।
    निराहाराः प्रजाः शोच्यः शोच्यं राष्ट्रमराजकम् ॥
; ---------------------------------------------
; 685 : page 1.127
+   <s>अविद्यजीवनं शून्यम्</s> s. den folgenden Spruch. [Seite1.128]
    अविद्यं जीवनं शून्यं दिक्शून्या हतबान्धवा ।
    पुत्रहीनं गृहं शून्यं सर्वशून्या दरिद्रता ॥
; ---------------------------------------------
; 686 : page 1.128
+   <s>अविद्याजीवनं शून्यम्</s> s. den vorangehenden Spruch.
    अविद्वांश्चैव विद्वांश्च ब्राह्मणो दैवतं महत् ।
    प्रणीतश्चाप्रणीतश्च यथाग्निर्दैवतं महत् ॥
; ---------------------------------------------
; 687 : page 1.128
    अविद्वांसमलं लोके विद्वांसमपि वा पुनः ।
    प्रमदा ह्युत्पथं नेतुं कामक्रोधवशानुगम् ॥
; ---------------------------------------------
; 688 : page 1.128
    अविद्वानपि भूपालो विद्यावृद्धोपसेवया ।
    परां श्रियमवाप्नोति जलासन्नतरुर्यथा ॥
; ---------------------------------------------
; 689 : page 1.128
    अविनयरतमादरादृते वशमवशं च नयन्ति विद्विषः ।
    श्रुतविनयविधिं समाश्रितस्तनुरपि नैति पराभवं क्वचित् ॥
; ---------------------------------------------
; 690 : page 1.128
    अविनीतस्य या विद्या सा चिरं नैव तिष्ठति ।
    मर्कटस्य गले बद्धा मणीनां मालिका यथा ॥ [Seite1.129]
; ---------------------------------------------
; 691 : page 1.129
    अविनीतो भृत्यजनो नृपतिरदाता शठानि मित्राणि ।
    अविनयवती च भार्या मस्तकशूलानि चत्वारि ॥
; ---------------------------------------------
; 692 : page 1.129
    अविरुद्धं सुखस्थं यो दुःखमार्गे नियोजयेत् ।
    जन्मजन्मान्तरे दुःखी स नरः स्यादसंशयम् ॥
; ---------------------------------------------
; 693 : page 1.129
    अविवेकिनि भूपाले नश्यन्ति गुणिनो गुणाः ।
    प्रवासरसिके कान्ते यथा साध्व्याः स्तनोन्नतिः ॥
; ---------------------------------------------
; 694 : page 1.129
    अविश्रामं वहेद्भारं शीतोष्णं च न विन्दति ।
    ससंतोषस्तथा नित्यं त्रीणि शिक्षेत गर्दभात् ॥
; ---------------------------------------------
; 695 : page 1.129
    अविश्वासं सदातिष्ठेत्संधिना विग्रहेण च ।
    द्वैधीभावं समाश्रित्य पार्श्वे शत्रोर्बलीयसः ॥
; ---------------------------------------------
; 696 : page 1.130
    अविषं विषमित्याहुर्ब्रह्मस्वं विषमुच्यते ।
    विषं हन्ति किलैकं च ब्रह्मस्वं पुत्रपौत्रकम् ॥
; ---------------------------------------------
; 697 : page 1.130
    अविसंवादको दक्षः कृतज्ञो मतिमानृजुः ।
    अपि संक्षीणकोशो हि लभते परिवारणम् ॥
; ---------------------------------------------
; 698 : page 1.130
    अविसंवादनं दानं समयस्याव्यतिक्रमः ।
    आवर्तयन्ति भूतानि सम्यक्प्रणिहिता च वाक् ॥
; ---------------------------------------------
; 699 : page 1.130
    अवृत्तिकं त्यजेद्देशं वृत्तिं सोपद्रवां त्यजेत् ।
    त्यजेन्मायाविनं मित्रं धनं प्राणहरं त्यजेत् ॥
; ---------------------------------------------
; 700 : page 1.130
    अवृत्तिकं प्रभुं भृत्या अपुष्पं भ्रमरास्तरुम् ।
    अजलं च सरो हंसा मुञ्चन्त्यपि चिरोषिताः ॥
; ---------------------------------------------
; 701 : page 1.130
+   <s>अवृत्तिर्भयमन्त्यानाम्</s> s. Spruch 702.
    अवृत्तिव्याधिशोकार्ताननुवर्तेत शक्तितः ।
    आत्मवत्सततं पश्येदपि कीटपिपीलिकाः ॥
; ---------------------------------------------
; 702 : page 1.130
    अवृत्तेर्भयमन्त्यानां मध्यानां मरणाद्भयम् ।
    उत्तमानां तु मर्त्यानामवमानात्परं भयम् ॥ [Seite1.131]
; ---------------------------------------------
; 703 : page 1.131
    अवैमि चैनामनघेति किं तु लोकापवादो बलवान्मतो मे ।
    छाया हि भूमेः शशिनो मलत्वेनारोपिता शुद्धिमतः प्रजाभिः ॥
; ---------------------------------------------
; 704 : page 1.131
    अव्यक्तादीनि भूतानि व्यक्तमध्यानि भारत ।
    अव्यक्तनिधनान्येव तत्र का परिदेवना ॥
; ---------------------------------------------
; 705 : page 1.131
    अव्यये व्ययमायाति व्यये याति सुविस्तरम् ।
    अपूर्वः कोऽपि भाण्डारस्तव भारति दृश्यते ॥
; ---------------------------------------------
; 706 : page 1.131
    अव्यवसायिनमलसं दैवपरं साहसाच्च परिहीणम् ।
    प्रमदेव हि वृद्धपतिं नेच्छत्युपगूहितुं लक्ष्मीः ॥
; ---------------------------------------------
; 707 : page 1.131
    अव्यापारेषु व्यापारं यो नरः कर्तुमिच्छति ।
    स एव निधनं याति कीलोत्पाटीव वानरः ॥
; ---------------------------------------------
; 708 : page 1.131
    अव्याहृतं व्याहृताच्छ्रेय आहुः सत्यं वदेद्व्याहृतं तद्द्वितीयम् ।
    धर्मं वदेद्व्याहृतं तत्तृतीयं प्रियं वदेद्व्याहृतं तच्चतुर्थम् ॥ [Seite1.132]
; ---------------------------------------------
; 709 : page 1.132
    अशक्तस्तु भवेत्साधुर्ब्रह्मचारी च निर्धनः ।
    व्याधितो देवभक्तश्च वृद्धा नारी पतिव्रता ॥
; ---------------------------------------------
; 710 : page 1.132
    अशक्ताः शक्तिमात्मीयां श्लाघन्ते ये च दुर्जनाः ।
    ते भवन्त्युपहासाय महतामेव संनिधौ ॥
; ---------------------------------------------
; 711 : page 1.132
    अशक्तैर्बलिनः शत्रोः कर्तव्यं प्रपलायनम् ।
    संश्रयितव्यं वा दुर्गं नान्या तेषां गतिर्भवेत् ॥
; ---------------------------------------------
; 712 : page 1.132
    अशक्यं नारभेत्प्राज्ञः अकार्यं नैव कारयेत् ।
    असत्यं न च वक्तव्यमालस्यं नैव कारयेत् ॥
; ---------------------------------------------
; 713 : page 1.132
    अशक्यारम्भवृत्तीनां कुतः क्लेशादृते फलम् ।
    आकाशमास्वादयतः कुतो हि कवलग्रहः ॥
; ---------------------------------------------
; 714 : page 1.132
    अशङ्कितेभ्यः शङ्केत शङ्कितेभ्यश्च सर्वशः ।
    अशङ्क्याद्भयमुत्पन्नमपि मूलं निकृन्तति ॥
; ---------------------------------------------
; 715 : page 1.133
    अशङ्क्यमपि शङ्केत नित्यं शङ्केत शङ्कितान् ।
    भयं ह्यशङ्किताज्जातं समूलमपि कृन्तति ॥
; ---------------------------------------------
; 716 : page 1.133
    अशठमजिह्ममलोलं त्यागिनमनुरागिणं विशेषज्ञम् ।
    यदि नाश्रयति नरं श्रीः श्रीरेव हि वञ्चिता तत्र ॥
; ---------------------------------------------
; 717 : page 1.133
    अशनमात्रकृतज्ञतया गुरोर्न पिशुनोऽपि शुनो लभते तुलाम् ।
    अपि बहूपकृते सखिता खले न खलु खेलति खे लतिका यथा ॥
; ---------------------------------------------
; 718 : page 1.133
    अशनादिन्द्रियाणीव स्युः कार्याण्यखिलान्यपि ।
    एतस्मात्कारणाद्वित्तं सर्वसाधनमुच्यते ॥
; ---------------------------------------------
; 719 : page 1.133
    अशास्त्रचक्षुर्नृपतिरन्ध इत्यभिधीयते ।
    वरमन्धो न चक्षुष्मान्मदादाक्षिप्तसत्पथः ॥
; ---------------------------------------------
; 720 : page 1.134
    अशिष्यं शास्ति यो राजन्यश्च शून्यमुपासते ।
    कदर्यं भजते यश्च तमाहुर्मूढचेतसम् ॥
; ---------------------------------------------
; 721 : page 1.134
+   <s>अशीमहि वयं भिक्षाम्</s> s. Spruch 726.
    अशृण्वन्नपि बोद्धव्यो मन्त्रिभिः पृथिवीपतिः ।
    यथा स्वदोषनाशाय विदुरेणाम्बिकासुतः ॥
; ---------------------------------------------
; 722 : page 1.134
    अशोच्यानन्वशोचस्त्वं प्रज्ञावादांश्च भाषसे ।
    गतासूनगतासूंश्च नानुशोचन्ति पण्डिताः ॥
; ---------------------------------------------
; 723 : page 1.134
    अशोच्यानीह भूतानि यो मूढस्तानि शोचति ।
    स दुःखाल्लभते दुःखं द्वावनर्थौ निषेवते ॥
; ---------------------------------------------
; 724 : page 1.134
    अशोच्यो निर्धनः प्राज्ञोऽशोच्यः पण्डितबान्धवः ।
    अशोच्या विधवा नारी पुत्रपौत्रप्रतिष्ठिता ॥
; ---------------------------------------------
; 725 : page 1.134
    अश्नाम्याच्छादयामीति प्रपश्यन्पापपूरुषः ।
    नामर्षं कुरुते यस्तु पुरुषः सोऽधमः स्मृतः ॥
; ---------------------------------------------
; 726 : page 1.135
    अश्नीमहि वयं भिक्षामाशावासो वसीमहि ।
    शयीमहि महीपृष्ठे कुर्वीमहि किमीश्वरैः ॥
; ---------------------------------------------
; 727 : page 1.135
    अश्रुतश्च समुन्नद्धो दरिद्रश्च महामनाः ।
    अर्थांश्चाकर्मणा प्रेप्सुर्मूढ इत्युच्यते बुधैः ॥
; ---------------------------------------------
; 728 : page 1.135
    अश्वपृष्ठं गजस्कन्धो नारीणां च पयोधरः ।
    दन्तधावनशस्त्रं च यथा स्थूलं तथा सुखम् ॥
; ---------------------------------------------
; 729 : page 1.135
    अश्वप्लुतं माधवगर्जितं च स्त्रीणां च चित्तं पुरुषस्य भाग्यम् ।
    अवर्षणं चाप्यतिवर्षणं च देवो न जानाति कुतो मनुष्यः ॥
; ---------------------------------------------
; 730 : page 1.135
    अश्वमेधसहस्रं च सत्यं च तुलया धृतम् ।
    अत्यरिच्यत सत्यं च इति वेदविदो विदुः ॥
; ---------------------------------------------
; 731 : page 1.135
    अश्वमेधसहस्रं च सत्यं च तुलया धृतम् ।
    अश्वमेधसहस्राद्धि सत्यमेव विशिष्यते ॥ [Seite1.136]
; ---------------------------------------------
; 732 : page 1.136
    अश्वमेधसहस्त्रं च सत्यं तुलया धृतम् ।
    तुलयित्वा तु पश्यामि सत्यमेवातिरिच्यते ॥
; ---------------------------------------------
; 733 : page 1.136
    अश्वमेधसहस्रं च सत्यं च तुलया धृतम् ।
    नाभिजानामि यद्यस्य सत्यस्यार्धमवाप्नुयात् ॥
; ---------------------------------------------
; 734 : page 1.136
    अश्वमेधसहस्रस्य फलं सत्यं तुलान्तरे ।
    धृत्वा संलोड्यते राजन् सत्ये भवति गौरवम् ॥
; ---------------------------------------------
; 735 : page 1.136
    अश्वः शस्त्रं शास्त्रं वीणा वाणी नरश्च नारी च ।
    पुरुषविशेषं प्राप्ता भवन्त्ययोग्याश्च योग्याश्च ॥
; ---------------------------------------------
; 736 : page 1.136
    अश्वानां च पताकानां बालानां पण्ययोषिताम् ।
    विदूषकपटानां च चापल्यमतिमण्डनम् ॥
; ---------------------------------------------
; 737 : page 1.137
    अश्वैर्यानं यानं स्त्रीभिर्लीलैव प्रोच्यते लीला ।
    मांसं भुक्तं भुक्तं चान्यदयानमलीलाभुक्तम् ॥
; ---------------------------------------------
; 738 : page 1.137
    अष्टकुलाचलसप्तसमुद्रा ब्रह्मपुरंदरदिनकररुद्राः ।
    न त्वं नाहं नायं लोकस्तदपि किमर्थं क्रियते शोकः ॥
; ---------------------------------------------
; 739 : page 1.137
    अष्टमे द्वादशे वापि शाकं यः पचते गृहे ।
    कुमित्राण्यनपाश्रित्य किं वै सुखतरं ततः ॥
; ---------------------------------------------
; 740 : page 1.137
    अष्टौ गुणाः पुरुषं दीपयन्ति प्रज्ञा च कौल्यं च दमः श्रुतं च ।
    पराक्रमश्चाबहुभाषिता च दानं यथाशक्ति कृतज्ञता च ॥
; ---------------------------------------------
; 741,742 : page 1.137
    अष्टौ नृपेमानि मनुष्यलोके स्वर्गस्य लोकस्य निदर्शनानि ।
    चत्वार्येषामन्ववेतानि सद्भिश्चत्वारि चैषामनुयान्ति सन्तः ॥
    यज्ञो दानमध्ययनं तपश्च चत्वार्येतान्यन्ववेतानि सद्भिः ।
    दमः सत्यमार्जवमानृशंस्यं चत्वार्येतान्यनुयान्ति सन्तः ॥
; ---------------------------------------------
; 743 : page 1.137
    अष्टौ मासान्यथादित्यस्तोयं हरति रश्मिभिः ।
    तथा हरेत्करं राष्ट्रान्नित्यमर्कव्रतं हि तत् ॥ [Seite1.138]
; ---------------------------------------------
; 744 : page 1.138
+   <s>असंयोगात्पापकृताम्</s> s. Spruch 758.
    असंविभागी दुष्टात्मा कृतघ्नो निरपत्रपः ।
    तादृङ्नराधमो लोके वर्जनीयो नराधिप ॥
; ---------------------------------------------
; 745 : page 1.138
    असंशयं क्षत्रपरिग्रहक्षमा यदार्यमस्यामभिलाषि मे मनः ।
    सतां हि संदेहपदेषु वस्तुषु प्रमाणमन्तःकरणप्रवृत्तयः ॥
; ---------------------------------------------
; 746 : page 1.138
    असंख्याः परदोषज्ञा गुणज्ञा अपि केचन ।
    स्वयमेव स्वदोषज्ञो विद्यते यदि संशयः ॥
; ---------------------------------------------
; 747 : page 1.138
    असतां सङ्गदोषेण साधवो यान्ति विक्रियाम् ।
    दुर्योधनप्रसङ्गेन भीष्मो गोहरणे गतः ॥
; ---------------------------------------------
; 748 : page 1.138
    असती भवति सलज्जा क्षारं नीरं च शीतलं भवति ।
    दम्भी भवति विवेकी प्रियवक्ता भवति धूर्तजनः ॥
; ---------------------------------------------
; 749 : page 1.139
    असत्प्रलापं पारुष्यं पैशुन्यमनृतं तथा ।
    चत्वारि वाचा राजेन्द्र न जल्पेन्नानुचिन्तयेत् ॥
; ---------------------------------------------
; 750 : page 1.139
+   <s>असत्यं साहसं माया</s> s. Spruch 328.
    असत्यता निष्ठुरताकृतज्ञता भयं प्रमादोऽलसता विषादिता ।
    वृथाभिमानो ह्यतिदीर्घसूत्रता तथाङ्गनाक्षादि विनाशनं श्रियः ॥
; ---------------------------------------------
; 751 : page 1.139
    असत्यशीला विकृता दुर्ग्राह्यहृदयाः सदा ।
    युवत्यः पापसंकल्पाः क्षणमात्राद्विरञ्जिताः ॥
; ---------------------------------------------
; 752 : page 1.139
    असत्यः सर्वलोकेऽस्मिन्सततं सत्कृताः प्रियैः ।
    भर्तारं नाभिमन्यन्ते विनिपातगतं स्त्रियः ॥
; ---------------------------------------------
; 753 : page 1.139
    असद्धर्मस्त्वयं स्त्रीणामस्माकं भवति प्रभो ।
    पापीयसो नरान्यद्वै लज्जां त्यक्त्वा भजामहे ॥
; ---------------------------------------------
; 754 : page 1.139
    असद्भिरसतामेव भुज्यन्ते धनसंपदः ।
    फलं किंपाकवृक्षस्य ध्वाङ्क्षा भक्षन्ति नेतरे ॥
; ---------------------------------------------
; 755 : page 1.140
    असंतुष्टा द्विजा नष्टाः संतुष्टाश्चैव पार्थिवाः ।
    सलज्जा गणिका नष्टा निर्लज्जाश्च कुलस्त्रियः ॥
; ---------------------------------------------
; 756 : page 1.140
+   <s>असन्तो नाभ्यर्थ्याः</s> s. Spruch <s>प्रिया न्याय्या</s>.
    असन्तोऽभ्यर्थिताः सद्भिः क्वचित्कार्ये कदाचन ।
    मन्यन्ते सन्तमात्मानमसन्तमपि विश्रुतम् ॥
; ---------------------------------------------
; 757 : page 1.140
    असंतोषपरा मूढाः संतोषं यान्ति पण्डिताः ।
    असंतोषस्य नास्त्यन्तस्तुष्टिस्तु परमं सुखम् ॥
; ---------------------------------------------
; 758 : page 1.140
    असंत्यागात्पापकृतामपापांस्तुल्यो दण्डः स्पृशते मिश्रभावात् ।
    शुष्केणार्द्रं दह्यते मिश्रभावान्न मिश्रः स्यात्पापकृद्भिः कथंचित् ॥
; ---------------------------------------------
; 759 : page 1.140
    असंधानो मानान्धः समेनापि हतो भृशम् ।
    आमकुम्भ इवान्येन करोत्युभयसंक्षयम् ॥
; ---------------------------------------------
; 760 : page 1.141
    असमाप्तजिगीषस्य स्त्रीचिन्ता का मनस्विनः ।
    अनाक्रम्य जगत्सर्वं नो संध्यां भजते रविः ॥
; ---------------------------------------------
; 761 : page 1.141
    असमेन समानत्वं भविता कलहे मम ।
    इति मत्वा ध्रुवं मानी मृगात्सिंहः पलायते ॥
; ---------------------------------------------
; 762 : page 1.141
    असमैः समीयमानः समैश्च परिहीयमाणसत्कारः ।
    धुरि चानियुज्यमानस्त्रिभिरर्थपतिं त्यजति भृत्यः ॥
; ---------------------------------------------
; 763 : page 1.141
    असंपत्तौ परो लाभो गुह्यस्य कथनं तथा ।
    आपद्विमोक्षणं चैव मित्रस्यैतत्फलत्रयम् ॥
; ---------------------------------------------
; 764 : page 1.141
    असंपादयतः कंचिदर्थं जातिक्रियागुणैः ।
    यदृच्छाशब्दवत्पुंसः संज्ञायै जन्म केवलम् ॥
; ---------------------------------------------
; 765 : page 1.141
    असंप्राप्तरजा गौरी प्राप्ते रजसि रोहिणी ।
    अव्यञ्जना भवेत्कन्या कुचहीना च नग्निका ॥ [Seite1.142]
; ---------------------------------------------
; 766 : page 1.142
    असंभवं हेममृगस्य जन्म तथापि रामो लुलुभे मृगाय ।
    प्रायः समासन्नविपत्तिकाले धियो हि पुंसां मलिनीभवन्ति ॥
; ---------------------------------------------
; 767 : page 1.142
    असंभवगुणस्तुत्या जायते स्वात्मनस्त्रपा ।
    कर्णिकारं सुगन्धीति वदन्को नोपहस्यते ॥
; ---------------------------------------------
; 768 : page 1.142
+   <s>असंभव्यं न वक्तव्यम्</s> s. den folgenden Spruch.
    असंभाव्यं न वक्तव्यं प्रत्यक्षं यदि दृश्यते ।
    यथा वानरगीतानि तथा राजंस्तरेच्छिला ॥
; ---------------------------------------------
; 769 : page 1.142
    असंभोगेन सामान्यं कृपणस्य धनं परैः ।
    अस्येदमिति संबन्धो हानौ दुःखेन गम्यते ॥
; ---------------------------------------------
; 770 : page 1.143
    असहायः समर्थोऽपि तेजस्वी किं करिष्यति ।
    निर्वाते ज्वलितो वह्निः स्वयमेव प्रशाम्यति ॥
; ---------------------------------------------
; 771 : page 1.143
    असहायः समर्थोऽपि न कार्यं कर्तुमर्हति ।
    तुषेणापि परित्यक्ता न प्ररोहन्ति तण्डुलाः ॥
; ---------------------------------------------
; 772 : page 1.143
    असाधना अपि प्राज्ञा बुद्धिमन्तो बहुश्रुताः ।
    साधयन्त्याशु कार्याणि काकाखुमृगकूर्मवत् ॥
; ---------------------------------------------
; 773 : page 1.143
    असाधुः साधुर्वा भवति खलु जात्यैव पुरुषो न सङ्गाद्दौर्जन्यं न च सुजनता कस्यचिदपि ।
    प्ररूढे संसर्गे मणिभुजगयोर्जन्मजनिते मणिर्नाहेर्दोषान्स्पृशति न च सर्पो मणिगुणान् ॥
; ---------------------------------------------
; 774 : page 1.143
    असाध्यं शत्रुमालोक्य दायादं तस्य भेदयेत् ।
    राज्यकामं समर्थं च यथा रामो विभीषणम् ॥
; ---------------------------------------------
; 775 : page 1.144
    असाध्यं साधुमन्त्राणां तीव्रं वाग्विषमुत्सृजन् ।
    द्विजिह्ववदनं धत्ते दुष्टो दुर्जनपन्नगः ॥
; ---------------------------------------------
; 776 : page 1.144
+   <s>असारभूते संसारे</s> s. Spruch 778.
    असाराः सन्त्वेते विरतिविरसायासविषया
	//जुगुप्स्यन्तां यद्वा ननु सकलदोषास्पदमिति ।
    तथाप्यन्तस्तत्त्वे प्रणिहितधियामप्यतिबल-
	//स्तदीयोऽनाख्येयः स्फुरति हृदये कोऽपि महिमा ॥
; ---------------------------------------------
; 777 : page 1.144
    असारे खलु संसारे सारं श्वशुरमन्दिरम् ।
    हरो हिमालये शेते विष्णुः शेते महोदधौ ॥
; ---------------------------------------------
; 778 : page 1.144
    असारे खलु संसारे सारं सारङ्गलोचना ।
    तदर्थं धनमिच्छन्ति तत्त्यागे तु धनेन किम् ॥
; ---------------------------------------------
; 779 : page 1.144
    असारे खलु संसारे सारमेतच्चतुष्टयम् ।
    काश्यां वासः सतां सङ्गो गङ्गाम्भः शंभुसेवनम् ॥
; ---------------------------------------------
; 780 : page 1.145
+   <s>असारेषु न हर्म्यतः</s> s. Spruch <s>आसारेषु न हर्म्यतः</s>.
    असावुदयमारूढः कान्तिमान्रक्तमण्डलः ।
    राजा हरति लोकस्य हृदयं मृदुभिः करैः ॥
; ---------------------------------------------
; 781 : page 1.145
    असितात्मा समुन्नद्धः समाविष्कृतचापलः ।
    भुजंगकुटिलस्तस्या भ्रूविक्षेपः खलायते ॥
; ---------------------------------------------
; 782 : page 1.145
    असिधारापथे नाथ शत्रुशोणितपिच्छिले ।
    आजगाम कथं लक्ष्मीर्निर्जगाम कथं यशः ॥
; ---------------------------------------------
; 783 : page 1.145
    असुखैश्च विनालापो गुह्यस्य कथनं तथा ।
    विपद्विमोक्षणं चैव मित्रतायाः फलत्रयम् ॥
; ---------------------------------------------
; 784 : page 1.145
    असुहृत्ससुहृच्चापि सशत्रुर्मित्रवानपि ।
    सप्रज्ञः प्रज्ञया हीनो दैवेन लभते सुखम् ॥
; ---------------------------------------------
; 785 : page 1.145
    असूचीसंचारे तमसि नभसि प्रौढजलदध्वनिप्राये मन्ये पतति दृषदां नीरनिचये ।
    इदं सौदामन्याः कनककमनीयं विलसितं मुदं च म्लानिं च प्रथयति पथिष्वेव सुदृशाम् ॥ [Seite1.146]
; ---------------------------------------------
; 786 : page 1.146
    असूयको दन्दशूको निष्ठुरो वैरकृच्छठः ।
    स कृच्छ्रं महदाप्नोति नचिरात्पापमाचरन् ॥
; ---------------------------------------------
; 787 : page 1.146
    असूयैकपदं मृत्युरतिवादः श्रियो वधः ।
    अशुश्रूषा त्वरा श्लाघा विद्यायाः शत्रवस्त्रयः ॥
; ---------------------------------------------
; 788 : page 1.146
    असेवितेश्वरद्वारमदृष्टविरहव्यथम् ।
    अनुक्तक्लीबवचनं धन्यं कस्यापि जीवितम् ॥
; ---------------------------------------------
; 789 : page 1.146
    अस्तं गतोऽयमरविन्दवनैकबन्धुर्भाग्यं न लङ्घयति कोऽपि विधिप्रणीतम् ।
    हे चक्र धैर्यमवलम्ब्य विमुञ्च शोकं धीरास्तरन्ति विपदं न तु दीनचित्ताः ॥
; ---------------------------------------------
; 790 : page 1.146
    अस्तब्धः पूजयेन्मान्यान्गुरून्सेवेदमायया ।
    अर्चेद्देवानदम्भेन श्रियमिच्छेदकुत्सिताम् ॥ [Seite1.147]
; ---------------------------------------------
; 791 : page 1.147
    अस्तब्धमक्लीबमदीर्घसूत्रं सानुक्रोशं श्लक्ष्णमहार्यमन्यैः ।
    अरोगजातीयमुदारवाक्यं दूतं वदन्त्यष्टगुणोपपन्नम् ॥
; ---------------------------------------------
; 792 : page 1.147
    अस्तमस्तकपर्यस्तसमस्तार्कांशुसंस्तरा ।
    पीनस्तनस्थिताताम्रकम्रवस्त्रेव वारुणी ॥
; ---------------------------------------------
; 793 : page 1.147
    अस्ति जलं जलराशौ क्षारं तत्किं विधीयते तेन ।
    लघुरपि वरं स कूपो यत्राकण्ठं जनः पिबति ॥
; ---------------------------------------------
; 794 : page 1.147
    अस्ति पुत्रो वशे यस्य भृत्यो भार्या तथैव च ।
    अभावे सति संतोषः स्वर्गस्थोऽसौ महीतले ॥
; ---------------------------------------------
; 795 : page 1.147
    अस्ति यद्यपि सर्वत्र नीरं नीरजराजितम् ।
    मोदते न तु हंसस्य मानसं मानसं विना ॥
; ---------------------------------------------
; 796 : page 1.147
+   <s>अस्तिस्नेहेन ये चार्थाः</s> s. Spruch 128. [Seite1.148]
    अस्थिरं हि गृहाराममस्थिरं धनयौवनम् ।
    अस्थिरं जीवितं लोके धर्मः कीर्तिर्यशः स्थिरम् ॥
; ---------------------------------------------
; 797 : page 1.148
    अस्थिरेण शरीरेण स्थिरं कर्म समाचारेत् ।
    अवश्यमेव यास्यन्ति प्राणाः प्राघूर्णका इव ॥
; ---------------------------------------------
; 798 : page 1.148
    अस्थिवद्दधिवच्चैव शङ्खवद्बकवत्तथा ।
    राजंस्तव यशो भाति पुनः संन्यासिदन्तवत् ॥
; ---------------------------------------------
; 799 : page 1.148
    अस्मत्प्रयाणसमये कुरु मङ्गलानि किं रोदिषि प्रियतमे वद कारणं मे ।
    भोः प्राणनाथ विरहानलतीव्रतापधूमेन वारि गलितं मम लोचनानाम् ॥
; ---------------------------------------------
; 800 : page 1.148
    अस्माकं सखि वाससी न रुचिरे ग्रैवेयकं नोज्ज्वलं
	//नो वक्रा गतिरुद्धतं न हसितं नैवास्ति कश्चिन्मदः ।
    किं त्वन्येऽपि जना वदन्ति सुभगोऽप्यस्याः प्रियो नान्यतो
	//दृष्टिं निक्षिपतीति विश्वमियता मन्यामहे दुःस्थितम् ॥
; ---------------------------------------------
; 801 : page 1.148
    अस्मिंस्तु निर्गुणं गोत्रे नापत्यमुपजायते ।
    आकरे पद्मरागाणां जन्म काचमणेः कुतः ॥ [Seite1.149]
; ---------------------------------------------
; 802 : page 1.149
+   <s>अस्मिन्न निर्गुणं गोत्रे</s> s. den vorangehenden Spruch.
    अस्मिन्महामोहमये कटाहे सूर्याग्निना रात्रिदिवेन्धनेन ।
    मासर्तुदर्वीपरिघट्टनेन भूतानि कालः पचतीति वार्त्ता ॥
; ---------------------------------------------
; 803 : page 1.149
    अस्मिन्स्थिते विपदभूदिति संचिन्त्य वर्ज्यते ।
    मूढैः परिवृढैरापत्सेवको मङ्गलेच्छुभिः ॥

: correction: 	परिबृढै > परिवृढै
; ---------------------------------------------
; 804 : page 1.149
    अस्य पापोदरस्यार्थे किं न कुर्वन्ति पण्डिताः ।
    मर्कटीमिव वाग्देवीं नर्तयन्ति गृहे गृहे ॥
; ---------------------------------------------
; 805 : page 1.149
    अस्यां सखे बधिरलोकनिवासभूमौ किं कूजितेन खलु कोकिल कोमलेन ।
    एते हि दैवहतकास्तदभिन्नवर्णं त्वां काकमेव कलयन्ति कलानभिज्ञाः ॥
; ---------------------------------------------
; 806 : page 1.149
    अस्याश्चेद्गतिसौकुमार्यमधुना हंसस्य गर्वैरलं
	//संलापो यदि धार्यतां परभृतैर्वाचंयमत्वव्रतम् ।
    अङ्गानामकठोरता यदि दृषत्प्रायैव सा मालती
	//कान्तिश्चेत्कमला किमत्र बहुना काषायमालम्बताम् ॥
; ---------------------------------------------
; 807 : page 1.150
    अस्राक्षीन्नवनीलनीरजदलोपान्तातिसूक्ष्मायत
	//त्वङ्मात्रान्तरितामिषं यदि वपुर्नैतत्प्रजानां पतिः ।
    प्रत्यग्रक्षरदस्रमिश्रपिशितग्रासग्रहं गृह्णतो
	//गृध्रध्वाङ्क्षवृकांस्तनौ निपततः को वा कथं वारयेत् ॥

; correction:	ध्वाङ्घ > ध्वाङ्क्ष
; ---------------------------------------------
; 808 : page 1.150
    अस्वतन्त्राः स्त्रियः कार्याः पुरुषैः स्वैर्दिवानिशम् ।
    विषयेषु च सज्जन्त्यः संस्थाप्या आत्मनो वशे ॥
; ---------------------------------------------
; 809 : page 1.150
    अहं हि संमतो राज्ञो य एवं मन्यते कुधीः ।
    बलीवर्दः स विज्ञेयो विषाणपरिवर्जितः ॥
; ---------------------------------------------
; 810 : page 1.150
    अहंकार क्वापि व्रज वृजिन हे मा त्वमिह भूरभूमिर्दर्पाणामहमपसर त्वं पिशुन हे ।
    अरे क्रोध स्थानान्तरमनुसरानन्यमनसां त्रिलोकीनाथो नो हृदि वसतु देवो हरिरसौ ॥
; ---------------------------------------------
; 811 : page 1.150
    अहंकारो धियं ब्रूते मैनं सुप्तं प्रबोधय ।
    उत्थिते परमानन्दे न त्वं नाहं न वै जगत् ॥ [Seite1.151]
; ---------------------------------------------
; 812 : page 1.151
+   <s>अहं नृप च शार्दूलम्</s> s. Spruch 827.
    अहन्यहनि भूतानि गच्छन्ति चरमालयम् ।
    शेषाः स्थावरमिच्छन्ति किमाश्चर्यमतः परम् ॥
; ---------------------------------------------
; 813 : page 1.151
+   <s>अहमतिकृतविद्यः</s> s. den folgenden Spruch.
    अहमिह कृतविद्यो वेदिता सत्कलानां धनपतिरहमेको रूपलावण्ययुक्तः ।
    इति कृतगुरुगर्वः खिद्यते किं जनोऽयं कतिपयदिनमध्ये सर्वमेतन्न किंचित् ॥
; ---------------------------------------------
; 814 : page 1.151
    अहमेव गुरुः सुदारुणानामिति हालाहल मा स्म तात दृप्यः ।
    ननु सन्ति भवादृशानि भूयो भुवनेऽस्मिन्वचनानि दुर्जनानाम् ॥
; ---------------------------------------------
; 815 : page 1.151
    अहमेव बली न चापर इति बुद्धिः प्रलयंकरी नृणाम् ।
    नहि सन्ति महीतले कति प्रबलैर्ये विजिता बलोद्धताः ॥
; ---------------------------------------------
; 816 : page 1.151
    अहं ममेत्येव भवस्य बीजं न मे न चाहं भवबीजशान्तिः ।
    बीजे प्रनष्टे कुत एव जन्म निरिन्धनो वह्निरुपैति शान्तिम् ॥
; ---------------------------------------------
; 817 : page 1.152
    अहस्तु गण्यमानेषु क्षीयमाणे तथायुषि ।
    जीविते लिख्यमाने च किमुत्थाय न धावसि ॥
; ---------------------------------------------
; 818 : page 1.152
    अहान्यस्तमयान्तानि उदयान्ता च शर्वरी ।
    सुखस्यान्तं सदा दुःखं दुःखस्यान्तं सदा सुखम् ॥
; ---------------------------------------------
; 819,820 : page 1.152
+   <s>अहिंसस्य तयोऽक्षय्यम्</s> s. Spruch 825.
    अहिंसा परमो धर्मस्तथाहिंसा परो दमः ।
    अहिंसा परमं दानमहिंसा परमं तपः ॥
    अहिंसा परमो यज्ञस्तथाहिंसा परं फलम् ।
    अहिंसा परमं मित्रमहिंसा परमं सुखम् ॥
; ---------------------------------------------
; 821 : page 1.152
    अहिंसापूर्वको धर्मो यस्मात्सद्भिरुदाहृतः ।
    यूकमत्कुणदंशादींस्तस्मात्तानपि रक्षयेत् ॥
; ---------------------------------------------
; 822 : page 1.152
    अहिंसा सत्यमस्तेयं शौचमिन्द्रियनिग्रहः ।
    दानं दमो दया क्षान्तिः सर्वेषां धर्मसाधनम् ॥
; ---------------------------------------------
; 823 : page 1.153
    अहिंसा सत्यवचनं सर्वभूतानुकम्पनम् ।
    शमो दानं यथाशक्ति गार्हस्थ्यो धर्म उत्तमः ॥
; ---------------------------------------------
; 824 : page 1.153
    अहिंसा सूनृता वाणी सत्यं शौचं दया क्षमा ।
    वर्णिनां लिङ्गिनां चैव सामान्यो धर्म उच्यते ॥
; ---------------------------------------------
; 825 : page 1.153
    अहिंस्रस्य तपोऽक्षय्यमहिंस्रो यजते सदा ।
    अहिंस्रः सर्वभूतानां यथा माता यथा पिता ॥
; ---------------------------------------------
; 826 : page 1.153
    अहितहितविचारशून्यबुद्धेः श्रुतिसमयैर्बहुभिर्बहिष्कृतस्य ।
    उदरभरणमात्रमेव लिप्सोः पुरुषपशोश्च पशोश्च को विशेषः ॥
; ---------------------------------------------
; 827 : page 1.153
    अहिं नृपं च शार्दूलं वृद्धं च बालकं तथा ।
    परश्वानं च मूर्खं च सप्त सुप्तान्न बोधयेत् ॥
; ---------------------------------------------
; 828 : page 1.154
+   <s>अहो किमपि चित्राणि</s> s. Spruch 837.
    अहो कुटिलबुद्धीनां दुर्ग्राह्यमसतां मनः ।
    अन्यद्वचसि कण्ठेऽन्यदन्यदोष्ठपुटे स्थितम् ॥
; ---------------------------------------------
; 829 : page 1.154
    अहो खलभुजंगस्य विचित्रोऽयं वधक्रमः ।
    अन्यस्य दशति श्रोत्रमन्यः प्राणैर्वियुज्यते ॥
; ---------------------------------------------
; 830 : page 1.154
    अहो तम इवेदं स्यान्न प्रज्ञायेत किं च न ।
    राजा चेन्न भवेल्लोके विभजन्साध्वसाधुनी ॥
; ---------------------------------------------
; 831 : page 1.154
    अहो दानमहो वीर्यमहो धैर्यमखण्डितम् ।
    उदारवीरधीराणां हरिश्चन्द्रो निदर्शनम् ॥
; ---------------------------------------------
; 832 : page 1.154
    अहो दुरन्ता संसारे भोगतृष्णा यया हृताः ।
    अनौचित्यादकीर्तेश्च देवा अपि न बिभ्यति ॥
; ---------------------------------------------
; 833 : page 1.154
    अहो धात्रा पुरः सृष्टं साहसं तदनु स्त्रियः ।
    नैतासां दुष्करं किंचिन्निसर्गादिह विद्यते ॥ [Seite1.155]
; ---------------------------------------------
; 834 : page 1.155
    अहो धार्ष्ट्यमसाधूनां निन्दतामनघाः स्त्रियः ।
    मुष्णतामिव चौराणां तिष्ठ चौरेति जल्पताम् ॥
; ---------------------------------------------
; 835 : page 1.155
    अहो नक्षत्रराजस्य साभिमानं विचेष्टितम् ।
    परिक्षीणस्य वक्रत्वं संपूर्णस्य सुवृत्तता ॥
; ---------------------------------------------
; 836 : page 1.155
+   <s>अहो पिशुनसर्पस्य</s> s. Spruch 829.
    अहो बत महत्कष्टं विपरीतमिदं जगत् ।
    येनापत्रपते सांधुरसाधुस्तेन तुष्यति ॥
; ---------------------------------------------
; 837 : page 1.155
    अहो बत विचित्राणि चरितानि महात्मनाम् ।
    लक्ष्मीं तृणाय मन्यन्ते तद्भारेण नमन्ति च ॥
; ---------------------------------------------
; 838 : page 1.155
    अहो भवति सादृश्यं मृदङ्गस्य च खलस्य च ।
    यावन्मुखगतौ तौ हि तावन्मधुरभाषिणौ ॥
; ---------------------------------------------
; 839 : page 1.156
    अहोरात्रणि गच्छन्ति सर्वेषां प्राणिनामिह ।
    आयूंषि क्षपयन्त्याशु ग्रीष्मे जलमिवांशवः ॥
; ---------------------------------------------
; 840 : page 1.156
    अहो विशालं भूपाल भुवनत्रितयोदरम् ।
    माति मातुमशक्योऽपि यशोराशिर्यदत्र ते ॥
; ---------------------------------------------
; 841 : page 1.156
    अहो विषादप्यधिकाः स्त्रियो रक्तविमानिताः ।
    अहो असेव्याः साधूनां राजानोऽतत्त्वदर्शिनः ॥
; ---------------------------------------------
; 842 : page 1.156
    अहो सुसदृशी वृत्तिस्तुलाकोटेः खलस्य च ।
    स्तोकेनोन्नतिमायाति स्तोकेनायात्यधोगतिम् ॥
; ---------------------------------------------
; 843 : page 1.156
    अहो स्त्रीप्रेरणा नाम रजसालङ्घितात्मनाम् ।
    पुंसां वात्येव सरसामाशयक्षोभकारिणी ॥
; ---------------------------------------------
; 844 : page 1.156
    अहौ वा हारे वा बलवति रिपौ वा सुहृदि वा
	//मणौ वा लोष्टे वा कुसुमशयने वा दृषदि वा ।
    तृणे वा स्त्रैणे वा मम समदृशो यान्तु दिवसाः
	//क्वचित्पुण्येऽरण्ये शिव शिव शिवेति प्रलपतः ॥ [Seite1.157]
; ---------------------------------------------
; 845 : page 1.157
    आकरः कारणं जन्तोर्दौर्जन्यस्य न जायते ।
    कालकूटः सुधासिन्धोः प्राणिनां प्राणहारकः ॥
; ---------------------------------------------
; 846 : page 1.157
    आकर्ण्य गर्जितरवं घनगर्जितुल्यं सिंहस्य यान्ति वनमन्यदिभा भयार्ताः ।
    तत्रैव पौरुषनिधिः स्वकुलेन सार्धं दर्पोद्धुरो वसति वीतभयो वराहः ॥
; ---------------------------------------------
; 847 : page 1.157
    आकारमात्रविज्ञातसंपादितमनोरथाः ।
    धन्यास्ते ये न शृण्वन्ति दीनाः प्रणयिनां गिरः ॥
; ---------------------------------------------
; 848 : page 1.157
    आकारैरिङ्गितैर्गत्या चेष्टया भाषितेन च ।
    नेत्रवक्त्रविकारैश्च गृह्यतेऽन्तर्गतं मनः ॥
; ---------------------------------------------
; 849 : page 1.158
    आकाशमुत्पततु गच्छतु वा दिगन्तमम्भोनिधिं विशतु तिष्ठतु वा यथेष्टम् ।
    जन्मान्तरार्जितशुभाशुभकृन्नराणां छायेव न त्यजति कर्मफलानुबन्धः ॥
; ---------------------------------------------
; 850 : page 1.158
    आकिंचन्यं सुखं लोके पथ्यं शिवमनामयम् ।
    अनमित्रलाभो ह्येष दुर्लभः सुलभो मतः ॥
; ---------------------------------------------
; 851 : page 1.158
    आकिंचन्यं सुसंतोषो निराशीस्त्वमचापलम् ।
    एतदाहुः परं श्रेय आत्मज्ञस्य जितात्मनः ॥
; ---------------------------------------------
; 852 : page 1.158
    आकिंचन्यं च राज्यं च तुलया समतोलयम् ।
    अत्यरिच्यत दारिद्र्यं राज्यादपि गुणाधिकम् ॥
; ---------------------------------------------
; 853 : page 1.158
    आकिंचन्ये च राज्ये च विशेषः सुमहानयम् ।
    नित्योद्विग्नो हि धनवान्मृत्योरास्यगतो यथा ॥
; ---------------------------------------------
; 854 : page 1.158
    आ केशग्रहणान्मित्रमकार्यात्संनिवर्तयन् ।
    अवाच्यः कस्यचिद्भवति कृतयत्नो यथाबलम् ॥
; ---------------------------------------------
; 855 : page 1.159
    आक्रान्तं मरणेन जन्म जरसा यात्युत्तमं यौवनं
	//संतोषो धनलिप्सया शमसुखं प्रौढाङ्गनाविभ्रमैः ।
    लोकैर्मत्सरिभिर्गुणा वनभुवो व्यालैर्नृपा दुर्जनै-
	//रस्थैर्येण विभूतयोऽप्युपहता ग्रस्तं न किं केन वा ॥
; ---------------------------------------------
; 856 : page 1.159
    आक्रुश्यमानो नाक्रोशेन्मन्युरेव तितिक्षतः ।
    आक्रोष्टारं निर्दहति सुकृतं चास्य विन्दति ॥
; ---------------------------------------------
; 857 : page 1.159
    आक्रोशपरिवादाभ्यां विहिंसन्त्यबुधा बुधान् ।
    वक्ता पापमुपादत्ते क्षममाणो विमुच्यते ॥
; ---------------------------------------------
; 858 : page 1.159
    आक्रोशेन न दूयते न च पटुः प्रोक्तः समानन्द्यते
	//दुर्गन्धेन न बाध्यते न च समं मोदेन संजीयते ।
    स्त्रीरत्नेन न रज्यते न च मृतस्नानेन विद्वेष्यते
	//माध्यस्थेन विराजितो विजयते कोऽप्येष योगीश्वरः ॥
; ---------------------------------------------
; 859 : page 1.160
    आक्षिपन्त्यरविन्दानि मुग्धे तव मुखश्रियम् ।
    कोशदण्डसमग्राणां किमेषामस्ति दुष्करम् ॥
; ---------------------------------------------
; 860 : page 1.160
+   <s>आखादितद्विरदशोणित</s> s. Spruch <s>आस्वादित°</s>.
    आखुभ्यः किं खलैर्ज्ञातं खलेभ्यश्च किमाखुभिः ।
    अन्यत्परगृहोत्खातात्कर्म येषां न विद्यते ॥
; ---------------------------------------------
; 861 : page 1.160
    आखेटकं वृथाक्लेशं मूर्खं व्यसनसंस्थितम् ।
    समालापेन यो युङ्क्ते स गच्छति पराभवम् ॥
; ---------------------------------------------
; 862 : page 1.160
    आखेटकस्य धर्मेण विभवाः स्युर्वशे नृणाम् ।
    नृप्रजाः प्रेरयत्येको हन्त्यन्योऽत्र मृगानिव ॥
; ---------------------------------------------
; 863 : page 1.160
    आगच्छदुत्सवो भाति यथैव न तथागतः ।
    हिमांशोरुदयः सायं चकास्ति न तथोषसि ॥
; ---------------------------------------------
; 864 : page 1.160
    आगतं विग्रहं विद्वानुपायैः प्रशमं नयेत् ।
    विजयस्य ह्यनित्यत्वाद्रभसेन न संपतेत् ॥ [Seite1.161]
; ---------------------------------------------
; 865 : page 1.161
    आगतश्च गतश्चैव दृष्ट्वा सिंहपराक्रमम् ।
    अकर्णहृदयो मूर्खो यो गत्वा पुनरागतः ॥
; ---------------------------------------------
; 866 : page 1.161
    आगमिष्यन्ति ते भावा ये भावा मयि भाविताः ।
    अहं तैरनुगन्तव्यो न तेषामन्यतो गतिः ॥
; ---------------------------------------------
; 867 : page 1.161
    आघ्रातं परिलीढमुग्रनखरैः क्षुण्णं च यच्चर्वितं
	//क्षिप्तं यद्भुवि नीरसत्वकुपितेनेति व्यथां मा कृथाः ।
    हे माणिक्य तवैतदेव कुशलं यद्वानरेणाग्रहा-
	//दन्तःसत्त्वनिरूपणाय सहसा चूर्णीकृतं नाश्मना ॥
; ---------------------------------------------
; 868 : page 1.161
+   <s>आघ्रातं मरणेन जन्म</s> s. Spruch 855. [Seite1.162]
    आघ्राय पुस्तकं धन्याः सर्वं विद्म इति स्थिताः ।
    शतकृत्वोऽपि शृण्वन्तो हीनं विद्मो जडा वयम् ॥
; ---------------------------------------------
; 869 : page 1.162
    आचक्ष्महे बत किमद्यतनीमवस्थां तस्याद्यविन्ध्यशिखरस्य महोन्नतस्य ।
    यत्रैव सप्त मुनयस्तपसा निषेदुः सोऽयं किलाद्य वसतिः पिशिताशनानाम् ॥
; ---------------------------------------------
; 870 : page 1.162
    आचारः कुल्माख्याति देशमाख्याति भाषणम् ।
    संभ्रमः स्नेहमाख्याति वपुराख्याति भोजनम् ॥
; ---------------------------------------------
; 871,872 : page 1.162
    आचार्यो ब्रह्मणो मूर्तिः पिता मूर्तिः प्रजापतेः ।
    भ्राता मरुत्पतेर्मूर्तिर्माता साक्षात्क्षितेस्तनुः ॥
    दयाया भगिनी मूर्तिर्धर्मस्यात्मातिथिः स्वयम् ।
    अग्नेरभ्यागतो मूर्तिः सर्वभूतानि चात्मनः ॥
; ---------------------------------------------
; 873 : page 1.162
    आचार्यो ब्रह्मणो मूर्तिः पिता मूर्तिः प्रजापतेः ।
    माता पृथिव्या मूर्तिस्तु भ्राता स्वो मूर्तिरात्मनः ॥
; ---------------------------------------------
; 874 : page 1.163
    आच्छादयसि किं मुग्धे वस्त्रेणाधरपल्लवम् ।
    खण्डिता एव शोभन्ते वीराधरपयोधराः ॥
; ---------------------------------------------
; 875 : page 1.163
+   <s>आजगाम यदा लक्ष्मीः</s> s. Spruch <s>समायाति यदा लक्ष्मीः</s>.
    आजीव्यः सर्वभूतानां राजा पर्जन्यवद्भवेत् ।
    निराजीव्यं त्यजन्त्येनं शुष्कं सर इवाण्डजाः ॥
; ---------------------------------------------
; 876 : page 1.163
    आज्ञा कीर्तिः पालनं ब्राह्मणानां दानं भोगो मित्रसंरक्षणं च ।
    येषामेते षङ्गुणा न प्रवृत्ताः कोऽर्थस्तेषां पार्थिवोपाश्रयेण ॥
; ---------------------------------------------
; 877 : page 1.163
    आज्ञाभङ्गकरान्राजा न क्षमेत सुतानपि ।
    विशेषः को नु राज्ञश्च राज्ञश्चित्रगतस्य च ॥
; ---------------------------------------------
; 878 : page 1.163
    आज्ञाभङ्गो नरेन्द्राणां ब्राह्मणानामनादरः ।
    पृथक्छय्या च नारीनामशस्त्रविहितो वधः ॥
; ---------------------------------------------
; 879 : page 1.164
    आज्ञामवाप्य महतीं द्विषतां निपाते निर्वर्त्य तां सपदि लब्धमुखप्रसादः ।
    उच्चैःप्रमोदमनुमोदितदर्शनः सन्धन्यो नमस्यति पदाम्बुरुहं प्रभूणाम् ॥
; ---------------------------------------------
; 880 : page 1.164
    आज्ञामात्रफलं राज्यं ब्रह्मचर्यफलं तपः ।
    ज्ञानमात्रफला विद्या दत्तभुक्तफलं धनम् ॥
; ---------------------------------------------
; 881 : page 1.164
    आज्ञासंपादिनीं दक्षां सुरूपां शीलमण्डनाम् ।
    योऽदृष्टदोषां त्यजति सोऽक्षयं नरकं व्रजेत् ॥
; ---------------------------------------------
; 882 : page 1.164
    आढ्यस्य किं च दानेन सुहितस्याशनेन किम् ।
    किं शशाङ्केन शीतालोः किं घनेन हिमागमे ॥
; ---------------------------------------------
; 883 : page 1.164
    आढ्यो वापि दरिद्रो वा दुःखितः सुखितोऽपि वा ।
    निर्दोषश्च सदोषश्च वयस्यः परमा गतिः ॥
; ---------------------------------------------
; 884 : page 1.164
+   <s>आणुकं सुरतं नाम</s> s. Spruch 119.
    आतुरे च पिता वैद्यः स्वस्थीभूते च बान्धवः ।
    गते रोगे कृते स्वास्थ्ये वैद्यो भवति पालकः ॥ [Seite1.165]
; ---------------------------------------------
; 885 : page 1.165
+   <s>आतुरे व्यसने प्राप्ते (व्याप्ते)</s> s. Spruch <s>उत्सवे व्यसने चैव</s>.
    आत्मकार्यं महाकार्यं परकार्यं न केवलम् ।
    आत्मकार्यस्य दोषेण कूपे पतति मानवः ॥
; ---------------------------------------------
; 886 : page 1.165
+   <s>आत्मकार्यस्य संधिस्तु (सिद्धिं तु)</s> s. Spruch <s>भव्यामेकार्थसंसिद्धिम्</s>.
    आत्मज्ञानं समारम्भस्तितिक्षा धर्मनित्यता ।
    यमर्थान्नापकर्षन्ति स वै पण्डित उच्यते ॥
; ---------------------------------------------
; 887 : page 1.165
    आत्मज्ञानमनायासस्तितिक्षा धर्मनित्यता ।
    वाक्चैव गुप्ता दानं च नैतान्यन्त्येषु भारत ॥
; ---------------------------------------------
; 888 : page 1.165
+   <s>आत्मज्ञानविवेकिनः</s> s. Spruch <s>ब्रह्मज्ञानविवेकिनः</s>.
    आत्मतत्त्वं न जानाति करोति बहुविस्तरम् ।
    स एव निधनं याति नालिकेरोदकं यथा ॥
; ---------------------------------------------
; 889 : page 1.165
    आत्मद्वेषाद्भवेन्मृत्युः परद्वेषाद्धनक्षयः ।
    राजद्वेषाद्भवेन्नाशो ब्रह्मद्वेषात्कुलक्षयः ॥
; ---------------------------------------------
; 890 : page 1.166
    आत्मनश्च परेषां च यः समीक्ष्य बलाबलम् ।
    अन्तरं नैव जानाति स तिरस्क्रियतेऽरिभिः ॥
; ---------------------------------------------
; 891 : page 1.166
    आत्मनश्चपलो नास्ति कुतोऽन्येषां भविष्यति ।
    तस्मात्सर्वाणि कार्याणि चपलो हन्त्यसंशयम् ॥
; ---------------------------------------------
; 892 : page 1.166
    आत्मनः शक्तिमुद्वीक्ष्य मानोन्मादं च यो व्रजेत् ।
    शत्रून्हन्यात्स एकोऽपि क्षत्रियान्भार्गवो यथा ॥
; ---------------------------------------------
; 893 : page 1.166
+   <s>आत्मना ज्ञायते धन्यः</s> s. nach Spruch <s>धिग्जन्म तस्य यः पित्रा</s>.
    आत्मनात्मानमन्विच्छेन्मनोबुद्धीन्द्रियैर्यतैः ।
    आत्मा ह्येवात्मनो बन्धुरात्मैव रिपुरात्मनः ॥
; ---------------------------------------------
; 894 : page 1.166
    आत्मनानर्थयुक्तेन पापे निविशते मनः ।
    स कर्म कलुषं कृत्वा क्लेशे महति धीयते ॥
; ---------------------------------------------
; 895 : page 1.166
    आत्मना विहितं दुःखमात्मना विहितं सुखम् ।
    गर्भशय्यामुपादाय भुज्यते पौर्वदेहिकम् ॥
; ---------------------------------------------
; 896 : page 1.167
    आत्मनिन्दात्मपूजा च परनिन्दा परस्तवः ।
    अनाचरितमार्याणामिति ते भीष्म नः श्रुतम् ॥
; ---------------------------------------------
; 897 : page 1.167
    आत्मनो बलमज्ञाय धर्मार्थपरिवर्जितम् ।
    अलभ्यमिच्छन्नैष्कर्म्यान्मूढबुद्धिरिहोच्यते ॥
; ---------------------------------------------
; 898 : page 1.167
    आत्मनोऽभ्युदयाकाङ्क्षी पीड्यमानः परेण वा ।
    देशकालबलोपेतः प्रारभेत हि विग्रहम् ॥
; ---------------------------------------------
; 899 : page 1.167
    आत्मनो मुखदोषेण बध्यन्ते शुकसारिकाः ।
    बकास्तत्र न बध्यन्ते मौनं सर्वार्थसाधनम् ॥
; ---------------------------------------------
; 900 : page 1.167
    आत्मन्यपि न विश्वासस्तावान्भवति सत्सु यः ।
    तस्मात्सत्सु विशेषेण सर्वः प्रणयमिच्छति ॥
; ---------------------------------------------
; 901 : page 1.167
    आत्मपक्षं परित्यज्य परपक्षे च यो रतः ।
    स परैर्हन्यते मूढो नीलवर्णशृगालवत् ॥
; ---------------------------------------------
; 902 : page 1.168
    आत्मप्रशंसा मरणं परनिन्दा च तादृशी ।
    तथापि वक्ष्ये काकुत्स्थ नास्ति मत्सदृशः कपिः ॥
; ---------------------------------------------
; 903 : page 1.168
+   <s>आत्मप्रशंसिनं क्रूरम्</s> s. nach Spruch <s>प्रशमश्च क्षमा चैव</s>.
    आत्मभाग्यक्षतद्रव्यः स्त्रीद्रव्येणानुकम्पितः ।
    अर्थतः पुरुषो नारी या नारी सार्थतः पुमान् ॥
; ---------------------------------------------
; 904 : page 1.168
    आत्मरक्षणतन्त्राणां सुपरीक्षितकारिणाम् ।
    आपदो नोपपद्यन्ते पुरुषाणां स्वदोषजाः ॥
; ---------------------------------------------
; 905 : page 1.168
    आत्मवत्सर्वभूतानि परद्रव्याणि लोष्टवत् ।
    मातृवत्परदाराणि यः पश्यति स पश्यति ॥
; ---------------------------------------------
; 906 : page 1.168
    आत्मवर्गं परित्यज्य परवर्गं समाश्रयेत् ।
    स्वयमेव लयं याति यथा राजान्यधर्मतः ॥
; ---------------------------------------------
; 907 : page 1.168
    आत्मात्मनैव जनितः पुत्र इत्युच्यते बुधैः ।
    तस्माद्भार्यां नरः पश्येन्मातृवत्पुत्रमातरम् ॥ [Seite1.169]
; ---------------------------------------------
; 908 : page 1.169
+   <s>आत्मात्मन्यवधीयताम्</s> s. Spruch <s>नन्वात्मन्यवधीयताम्</s>.
    आत्माधीनशरीराणां स्वपतां निद्रया स्वया ।
    कदन्नमपि मर्त्यानाममृतत्वाय कल्पते ॥
; ---------------------------------------------
; 909 : page 1.169
    आत्मानं च परांश्चैव ज्ञात्वा धीरः समुत्पतेत् ।
    एतदेव हि विज्ञानं यदात्मपरवेदनम् ॥
; ---------------------------------------------
; 910 : page 1.169
    आत्मानं च परांश्चैव त्रायते महतो भयात् ।
    क्रुध्यन्तमप्रतिक्रुध्यन्द्वयोरेष चिकित्सकः ॥
; ---------------------------------------------
; 911 : page 1.169
    आत्मा नदी भारत पुण्यतीर्था सत्योदका धृतिकूला दयोर्मिः ।
    तस्यां स्नातः पूयते पुण्यकर्मा पुण्यो ह्यात्मा नित्यमलोभ एव ॥
; ---------------------------------------------
; 912 : page 1.169
    आत्मानं नियमैस्तैस्तैः कर्षयित्वा प्रयत्नतः ।
    प्राप्यते निपुणैर्धर्मो न सुखाल्लभ्यते सुखम् ॥ [Seite1.170]
; ---------------------------------------------
; 913 : page 1.170
    आत्मानमनुशोच त्वं किमन्यमनुशोचसि ।
    आयुस्तु हीयते यस्य स्थितस्याथ गतस्य च ॥
; ---------------------------------------------
; 914 : page 1.170
    आत्मानमम्भोनिधिरेतु शोषं ब्रह्माण्डमासिञ्चतु वा तरंगैः ।
    नास्ति क्षतिर्नोपचितिः कदापि पयोदवृत्तेः खलु चातकस्य ॥
; ---------------------------------------------
; 915 : page 1.170
    आत्मानमाख्याति हि कर्मभिर्नरः सुशीलचारित्रकुलैः शुभाशुभैः ।
    प्रनष्टमप्याशु कुलं तथा नरः पुनः प्रकाशं कुरुते स्वकर्मतः ॥
; ---------------------------------------------
; 916 : page 1.170
    आत्मानमेव प्रथमं द्वेष्यरूपेण यो जयेत् ।
    ततोऽमात्यानमित्रांश्च न मोघं विजिगीषते ॥
; ---------------------------------------------
; 917 : page 1.170
    आत्मानमेव प्रथममिच्छेद्गुणसमन्वितम् ।
    कुर्वीत गुणसंयुक्तस्ततः शेषपरीक्षणम् ॥
; ---------------------------------------------
; 918 : page 1.170
    आत्मानं प्रथमं राजा विनयेनोपपादयेत् ।
    ततोऽमात्यांस्ततो भृत्यांस्ततः पुत्रांस्ततः प्रजाः ॥ [Seite1.171]
; ---------------------------------------------
; 919 : page 1.171
+   <s>आत्मापराधवृक्षस्य</s> s. Spruch <s>दारिद्र्यरोगदुःखानि</s>.
    आत्मापि चायं न मम सर्वा वा पृथिवी मम ।
    यथा मम तथान्येषामिति चिन्त्य न मे व्यथा ॥
; ---------------------------------------------
; 920 : page 1.171
    आत्मार्थं यः पशून्हन्यात्सोऽवश्यं नरकं व्रजेत् ।
    देवान्पितॄन्समभ्यर्च्य खादन्मांसं न दोषभाक् ॥
; ---------------------------------------------
; 921 : page 1.171
    आत्मार्थे संततिस्त्याज्या राज्यं रत्नं धनानि च ।
    अपि सर्वस्वमुत्सृज्य रक्षेदात्मानमात्मना ॥
; ---------------------------------------------
; 922 : page 1.171
    आत्मैव ह्यात्मनः साक्षी गतिरात्मा तथात्मनः ।
    मावमंस्थाः स्वमात्मानं नृणां साक्षिणमुत्तमम् ॥
; ---------------------------------------------
; 923 : page 1.171
    आत्मैव ह्यात्मनो बन्धुरात्मैव रिपुरात्मनः ।
    आत्मैव ह्यात्मनः साक्षी कृतस्यापकृतस्य च ॥
; ---------------------------------------------
; 924 : page 1.172
    आत्मोत्कर्षं न मार्गेत परेषां परिनिन्दया ।
    स्वगुणैरेव मार्गेत विप्रकर्षं पृथग्जनात् ॥
; ---------------------------------------------
; 925 : page 1.172
    आत्मोदयः परग्लानिर्द्वयं नीतिरितीयती ।
    तदूरीकृत्य कृतिभिर्वाचस्पत्यं प्रतायते ॥
; ---------------------------------------------
; 926 : page 1.172
    आत्मौपम्येन यो वेत्ति दुर्जनं सत्यवादिनम् ।
    स एव वञ्च्यते तेन ब्राह्मणश्छागतो यथा ॥
; ---------------------------------------------
; 927 : page 1.172
    आदधानः प्रतिदिनं कलाः सम्यङ्महीपतिः ।
    शुक्लपक्षे प्रविचरञ्छशाङ्क इव वर्धते ॥
; ---------------------------------------------
; 928 : page 1.172
+   <s>आदरस्य प्रधानस्य</s> s. Spruch 938.
    आदर्शाय शशाङ्कमण्डलमिदं हर्म्याय हेमाचलं
	//दीपाय द्युमणिं महीमिव कथं नो भिक्षवे दत्तवान् ।
    आशापल्लवितप्रमोदसलिलव्याकीर्णनेत्राम्बुजो
	//जानीमो भृगुनन्दनस्तदखिलं न प्रायशो दृष्टवान् ॥
; ---------------------------------------------
; 929 : page 1.173
+   <s>आदातव्यं न दातव्यम्</s> s. Spruch 1045.
+   <s>आदानस्य प्रदानस्य च</s> s. Spruch 938.
    आदावादिपितामहस्य नियमव्यापारपात्रे जलं
	//पश्चात्पन्नगशायिनो भगवतः पादोदकं पावनम् ।
    भूयः शंभुजटाविभूषणमणिर्जह्नोर्महर्षेरियं
	//कन्या कल्मषनाशिनी भगवती भागीरथी दृश्यते ॥
; ---------------------------------------------
; 930 : page 1.173
    आदित्यचन्द्रावनिलानलौ च द्यौर्भूमिरापो हृदयं यमश्च ।
    अहश्च रात्रिश्च उभे च संध्ये धर्मश्च जानाति नरस्य वृत्तम् ॥
; ---------------------------------------------
; 931 : page 1.173
    आदित्यस्य गतागतैरहरहः संक्षीयते जीवितं
	//व्यापारैर्बहुकार्यभारगुरुभिः कालो न विज्ञायते ।
    दृष्ट्वा जन्मजराविपत्तिमरणं त्रासश्च नोत्पद्यते
	//पीत्वा मोहमयीं प्रमादमदिरामुन्मत्तभूतं जगत् ॥
; ---------------------------------------------
; 932 : page 1.173
    आदित्यस्योदयो गानं ताम्बूलं भारती कथा ।
    इष्टा भार्या सुमित्रं च अपूर्वाणि दिने दिने ॥ [Seite1.174]
; ---------------------------------------------
; 933 : page 1.174
    आदिमध्यनिधनेषु सौहृदं सज्जने भवति नेतरे जने ।
    छेदतापननिघर्षताडनैर्नान्यभावमुपयाति काञ्चनम् ॥
; ---------------------------------------------
; 934 : page 1.174
    आदिराजयशोबिम्बमादर्शं प्राप्य वाङ्मयम् ।
    तेषामसंनिधानेऽपि न स्वयं पश्य नश्यति ॥
; ---------------------------------------------
; 935 : page 1.174
    आदीर्घेण चलेन वक्रगतिना तेजस्विना भोगिना
	//नीलाब्जद्युतिनाहिना वरमहं दृश्यो न तच्चक्षुषा ।
    दष्टे सन्ति चिकित्सका दिशि दिशि प्रायेण धर्मार्थिनो
	//मुग्धाक्षीक्षणवीक्षितस्य नहि मे वैद्यो न चाप्यौषधम् ॥
; ---------------------------------------------
; 936 : page 1.174
    आदृता नखपदैः परिरम्भाश्चुम्बितानि घनदन्तनिपातैः ।
    सौकुमार्यगुणसंभृतकीर्तिर्वाम एव सुरतेष्वपि कामः ॥
; ---------------------------------------------
; 937 : page 1.175
    आदृष्टिप्रसरं प्रियस्य पदवीमुद्वीक्ष्य निर्विण्णया
	//विच्छिन्नेषु पशिष्वहःपरिणतौ ध्वान्ते समुन्मीलति ।
    दत्त्वैकं सशुचा गृहं प्रति पदं पान्थस्त्रियास्मिन्क्षणे
	//मा भूदागत इत्यमन्दवलितग्रीवं पुनर्वीक्षितम् ॥
; ---------------------------------------------
; 938 : page 1.175
    आदेयस्य प्रदेयस्य कर्तव्यस्य च कर्मणः ।
    क्षिप्रमक्रियमाणस्य कालः पिबति तद्रसम् ॥
; ---------------------------------------------
; 939 : page 1.175
    आदौ चित्ते ततः काये सतां संपद्यते जरा ।
    असतां तु पुनः काये नैव चित्ते कदा च न ॥
; ---------------------------------------------
; 940 : page 1.175
    आदौ तन्व्यो बृहन्मध्या विस्तारिण्यः पदे पदे ।
    यायिन्यो न निवर्तन्ते सतां मैत्र्यः सरित्समाः ॥
; ---------------------------------------------
; 941 : page 1.175
    आदौ न वाप्रणयिनां प्रणयो विधेयो दत्तोऽथ वा प्रतिदिनं परिपोषणीयः ।
    उत्क्षिप्य यत्क्षिपति तत्प्रकरोति लज्जां भूमौ स्थितस्य पतनाद्भयमेव नास्ति ॥
; ---------------------------------------------
; 942 : page 1.176
+   <s>आदौ वित्ते ततः काये</s> s. Spruch 939.
    आदौ साम प्रयोक्तव्यं पुरुषेण विजानता ।
    सामसिद्धानि कार्याणि विक्रियां यान्ति न क्वचित् ॥
; ---------------------------------------------
; 943 : page 1.176
    आद्यकालिकया बुद्ध्या दूरे श्व इति निर्भयाः ।
    सर्वभक्ष्या न पश्यन्ति कर्मभूमिमचेतसः ॥
; ---------------------------------------------
; 944 : page 1.176
+   <s>आद्ये वयसि यः शान्तः</s> s. Spruch <s>पूर्वे वयसि यः शान्तः</s>.
    आधिव्याधिपरीताय अद्य श्वो वा विनाशिने ।
    को हि नाम शरीराय धर्मापेतं समाचरेत् ॥
; ---------------------------------------------
; 945 : page 1.176
    आधिव्याधिशतैर्जनस्य विविधैरारोग्यमुन्मूल्यते
	//लक्ष्मीर्यत्र पतन्ति तत्र विवृतद्वारा इव व्यापदः ।
    जातं जातमवश्यमाशु विवशं मृत्युः करोत्यात्मसा-
	//त्तत्किं नाम निरङ्कुशेन विधिना यन्निर्मितं सुस्थिरम् ॥
; ---------------------------------------------
; 946 : page 1.177
    आनन्तर्येण यद्दृष्टं कर्म यच्चापि सांप्रतम् ।
    राज्ञस्तन्नियतं कर्तुमेष लोकस्य निश्चयः ॥
; ---------------------------------------------
; 947 : page 1.177
    आनाम्य फलितां शाखां पक्वं प्रशातयेत् ।
    फलार्थोऽयं समारम्भो लोके पुंसां विपश्चिताम् ॥
; ---------------------------------------------
; 948 : page 1.177
    आनुकूल्येन दैवस्य वर्तितव्यं सुखार्थिना ।
    दुस्तरं प्रतिकूलं हि प्रतिस्रोत इवाम्भसः ॥
; ---------------------------------------------
; 949 : page 1.177
    आनृशंस्यं क्षमा सत्यमहिंसा दम आर्जवम् ।
    प्रीतिः प्रसादो माधुर्यं मार्दवं च यमा दश ॥
; ---------------------------------------------
; 950 : page 1.177
    आनृशंस्यं परो धर्मः क्षमा च परमं बलम् ।
    आत्मज्ञानं परं ज्ञानं न सत्याद्विद्यते परम् ॥
; ---------------------------------------------
; 951 : page 1.177
    आनृशंस्यं परो धर्मः सर्वप्राणभृतां मतः ।
    तस्माद्राजानृशंस्येन पालयेत्कृपणं जनम् ॥
; ---------------------------------------------
; 952 : page 1.178
    आपत्काले तु संप्राप्ते यन्मित्रं मित्रमेव तत् ।
    वृधिकाले तु संप्राप्ते दुर्जनोऽपि सुहृद्भवेत् ॥
; ---------------------------------------------
; 953 : page 1.178
    आपत्कृता शिरसि मे त्रिवली कपोले दन्तावली विगलिता न च मे विषादः ।
    एणीदृशो युवतयः पथि मां निरीक्ष्य का केति भाषणपरो हृदि वज्रपातः ॥
; ---------------------------------------------
; 954 : page 1.178
    आपत्सु मित्रं जानीयाद्युद्धे शूरमृणे शुचिम् ।
    भार्यां क्षीणेषु वित्तेषु व्यसनेषु च बान्धवान् ॥
; ---------------------------------------------
; 955 : page 1.178
    आपत्स्वमूढः धृतिमान्यः सम्यक्प्रतिपद्यते ।
    कर्माण्यवश्यकार्याणि तमाहुः पण्डितं बुधाः ॥
; ---------------------------------------------
; 956 : page 1.178
    आपत्स्वेव हि महतां शक्तिरभिव्यज्यते न संपत्सु ।
    अगुरोस्तथा न गन्धः प्रागस्ति यथाग्निपतितस्य ॥
; ---------------------------------------------
; 957 : page 1.178
    आपदं प्राप्नुयात्स्वामी यस्य भृत्यस्य पश्यतः ।
    प्राणेषु विद्यमानेषु स भृत्यो नरकं व्रजेत् ॥
; ---------------------------------------------
; 958 : page 1.179
    आपदर्थं धनं रक्षेद्दारान्रक्षेद्धनैरपि ।
    आत्मानं सततं रक्षेद्दारैरपि धनैरपि ॥
; ---------------------------------------------
; 959 : page 1.179
    आपदर्थे धनं रक्षेत् श्रीमतां कुत आपदः ।
    कदाचिच्चलते लक्ष्मीः संचितं च विनश्यति ॥
; ---------------------------------------------
; 960 : page 1.179
+   <s>आपदर्थे धनं रक्षेद्दारान्</s> s. Spruch 958.
    आपदां कथितः पन्था इन्द्रियाणामसंयमः ।
    तज्जयः संपदां मार्गो येनेष्टं तेन गम्यताम् ॥
; ---------------------------------------------
; 961 : page 1.179
    आपदामापतन्तीनां हितोऽप्यायाति हेतुताम् ।
    मातृजङ्घा हि वत्सस्य स्तम्भीभवति बन्धने ॥
; ---------------------------------------------
; 962 : page 1.179
    आपदि येनापकृतं येन च हसितं दशासु विषमासु ।
    अपकृत्य तयोरुभयोः पुनरपि जातं नरं मन्ये ॥ [Seite1.180]
; ---------------------------------------------
; 963 : page 1.180
    आपद्गतान्हससि किं द्रविणान्ध मूढ लक्ष्मीः स्थिरा न भवतीति किमत्र चित्रम् ।
    किं त्वं न पश्यसि घटीर्जलयन्त्रचक्रे रिक्ता भवन्ति भरिता पुनरेव रिक्ताः ॥
; ---------------------------------------------
; 964 : page 1.180
+   <s>आपद्द्वारेषु सर्वेषु</s> s. Spruch 985.
    आपद्युन्मार्गगमने कार्यकालात्ययेषु च ।
    अपृष्टोऽपि हितान्वेषी ब्रूयात्कल्याणभाषितम् ॥
; ---------------------------------------------
; 965 : page 1.180
    आपन्नाशाय विबुधैः कर्तव्याः सुहृदोऽमलाः ।
    न तरत्यापदं कश्चिद्योऽत्र मित्रविवर्जितः ॥
; ---------------------------------------------
; 966,967,968 : page 1.180
    आपः शुद्धा भूमिगता वैतृष्ण्यं यासु गोर्भवेत् ।
    अव्याप्ताश्चेदमेध्येन गन्धवर्णरसान्विताः ॥
    नित्यं शुद्धः कारुहस्तः पण्यं यच्च प्रसारितम् ।
    ब्रह्मचारिगतं भैक्षं नित्यं मेध्यमिति स्थितिः ॥
    नित्यमास्यं शुचि स्त्रीणां शकुनिः फलपातने ।
    प्रस्रवे च शुचिर्वत्सः श्वा मृगग्रहणे शुचिः ॥  [Seite1.181]
; ---------------------------------------------
; 969 : page 1.181
    आपातमात्रसौन्दर्यं कुत्र नाम न विद्यते ।
    अत्यन्तप्रतिपत्त्या तु दुर्लभोऽलंकृतो जनः ॥
; ---------------------------------------------
; 970 : page 1.181
    आपातरमणीयानां संयोगानां प्रियैः सह ।
    अपथ्यानामिवान्नानां परिणामो हि दारुणः ॥
; ---------------------------------------------
; 971 : page 1.181
+   <s>आपीडयन्बलं शत्रून्</s> s. Spruch 441.
    आपूर्यमाणमचलप्रतिष्ठं समुद्रमापः प्रविशन्ति यद्वत् ।
    तद्वत्कामा यं प्रविशन्ति सर्वे स शान्तिमाप्नोति न कामकामी ॥
; ---------------------------------------------
; 972 : page 1.181
+   <s>आप्तद्वेषाद्भवेन्मृत्युः</s> s. Spruch 889.
    आबद्धा मानुषाः सर्वे निबद्धाः कर्मणोर्द्वयोः ।
    दैवे पुरुषकारे च परं ताभ्यां न विद्यते ॥
; ---------------------------------------------
; 973 : page 1.182
    आमन्त्रणोत्सवा विप्रा गावो नवतृणोत्सवाः ।
    पत्युत्साहयुता नार्यः अहं कृष्ण रणोत्सवः ॥
; ---------------------------------------------
; 974 : page 1.182
    आमयार्तिरिपुत्रासक्षुदादौ दृष्टवैकृतान् ।
    लब्धोदया ह्रीभयेन क्ष्मापा घ्नन्त्यनुयायिनः ॥
; ---------------------------------------------
; 975 : page 1.182
    आ मरणादपि विरुतं कुर्वाणाः स्पर्धया सह मयूरैः ।
    किं जानन्ति वराकाः काकाः केकारवं कर्तुम् ॥
; ---------------------------------------------
; 976 : page 1.182
    आमरणान्ताः प्रणयाः कोपास्तत्क्षणभङ्गुराः ।
    परित्यागाश्च निःसङ्गा भवन्ति हि महात्मनाम् ॥
; ---------------------------------------------
; 977 : page 1.182
    आमीलितनयनानां यः सुरतरसो नसंविदं कुरुते ।
    मिथुनैर्मिथोऽवधारितमवितथमिदमेव कामनिर्वहणम् ॥
; ---------------------------------------------
; 978 : page 1.182
    आमोदैस्तैर्दिशि दिशि गतैर्दूरमाकृष्यमाणाः
	//साक्षाल्लक्ष्मीं तव मलयज द्रष्टुमभ्यागताः स्मः ।
    किं पश्यामः सुभग भवतः क्रीडति क्रोड एव
	//व्यालस्तुभ्यं भवतु कुशलं मुञ्च नः साधयामः ॥ [Seite1.183]
; ---------------------------------------------
; 979 : page 1.183
    आम्नाये स्मृतितन्त्रे च लोकाचारे च सूरिभिः ।
    शरीरार्धं स्मृता जाया पुण्यापुण्यफले समा ॥
; ---------------------------------------------
; 980 : page 1.183
    आम्रं छित्त्वा कुठारेण निम्बं परिचरेत्तु कः ।
    यश्चैनं पयसा सिञ्चेन्नैवास्य मधुरो भवेत् ॥
; ---------------------------------------------
; 981 : page 1.183
    आयचतुर्थभागेन व्ययकर्म प्रवर्तयन् ।
    अन्यूनतैलदीपोऽपि चिरं भद्राणि पश्यति ॥
; ---------------------------------------------
; 982 : page 1.183
    आयत्यां गुणदोषज्ञस्तदात्वे क्षिप्रनिश्चयः ।
    अतीते कार्यशेषज्ञः शत्रुभिर्नाभिभूयते ॥
; ---------------------------------------------
; 983 : page 1.183
    आयत्यां च तदात्वे च यत्स्यादास्वादपेशलम् ।
    तदेव तस्य कुर्वीत न लोकद्विष्टमाचरेत् ॥
; ---------------------------------------------
; 984 : page 1.184
    आयत्यां प्रतिकारज्ञस्तदात्वे दृढनिश्चयः ।
    अतीते कार्यशेषज्ञो नरोऽर्थैर्न प्रहीयते ॥
; ---------------------------------------------
; 985 : page 1.184
    आयद्वारेषु सर्वेषु कुर्यादाप्तान्परीक्षितान् ।
    आददीत धनं तैस्तु भास्वानुस्रैरिवोदकम् ॥
; ---------------------------------------------
; 986 : page 1.184
+   <s>आयाच्चतुर्थभागेन</s> s. Spruch 981.
    आयाता मधुयामिनी यदि पुनर्नायात एव प्रभुः
	//प्राणा यान्तु विभावसौ यदि पुनर्जन्मग्रहं प्रार्थये ।
    व्याधः कोकिलबन्धने विधुपरिध्वंसे च राहुग्रहः
	//कन्दर्पे हरनेत्रदीधितिरहं प्राणेश्वरे मन्मथः ॥
; ---------------------------------------------
; 987 : page 1.184
    आयाति याति पुनरेव जलं प्रयाति पद्माङ्कुराणि विधुनोति धुनोति पक्षौ ।
    उन्मत्तवद्भ्रमति कूजति मन्दमन्दं कान्तावियोगविधुरो निशि चक्रवाकः ॥
; ---------------------------------------------
; 988,989 : page 1.185
    आयाति स्खलितैः पादैर्मुखवैवर्ण्यसंयुतः ।
    ललाटस्वेदभाग्भूरिगद्गदं भाषते वचः ॥
    अधोदृष्टिर्भवेत्कृत्वा पापं प्राप्तः सभां नरः ।
    तस्माद्यत्नात्परिज्ञेयश्चिह्नैरेतैर्विचक्षणैः ॥
; ---------------------------------------------
; 990 : page 1.185
    आयाते दयिते मनोरथशतैर्नीत्वा कथंचिद्दिनं
	//वैदग्ध्यापगमाज्जडे परिजने दीर्घां कथां कुर्वति ।
    दष्टास्मीत्यभिधाय सत्वरतरं व्याधूय चीनांशुकं
	//तन्वङ्ग्या रतिकातरेण मनसा नीतः प्रदीपः शमम् ॥
; ---------------------------------------------
; 991 : page 1.185
    आयातो भवतः पितेति सहसा मातुर्निशम्योदितं
	//धूलीधूसरितो विहाय शिशुभिः क्रीडारसात्प्रस्तुतात् ।
    दूरात्स्मेरमुखः प्रसार्य ललितं बाहुद्वयं बालको
	//नान्यस्यापि पुरः परैति परया प्रीत्या रणद्घुर्घुरः ॥
; ---------------------------------------------
; 992 : page 1.185
    आयुः कर्म च वित्तं च विद्या निधनमेव च ।
    पञ्चैतान्यपि सृज्यन्ते गर्भस्थस्यैव देहिनः ॥ [Seite1.186]
; ---------------------------------------------
; 993 : page 1.186
    आयुः कल्लोललोलं कतिपयदिवसस्थायिनी यौवनश्री--
   //रर्थाः संकल्पकल्पा घनसमयतडिद्विभ्रमा भोगपूगाः ।
    कण्ठाश्लेषोपगूढं तदपि च न चिरं यत्प्रियाभिः प्रणीतं
	//ब्रह्मण्यासक्तचित्ता भवत भवभयाम्भोधिपारं तरीतुम् ॥
; ---------------------------------------------
; 994 : page 1.186
    आयुक्तकेभ्यश्चौरेभ्यः परेभ्यो राजवल्लभात् ।
    पृथिवीपतिलोभाच्च प्रजानां पञ्चधा भयम् ॥
; ---------------------------------------------
; 995 : page 1.186
    आयुर्यशो बलं वित्तमाकाङ्क्षद्भिः प्रियाणि च ।
    पितैवाराधनीयोऽग्रे दैवतं हि पिता महत् ॥
; ---------------------------------------------
; 996 : page 1.186
    आयुर्वर्षशतं नृणां परिमितं रात्रौ तदर्धं गतं
	//तस्यार्धस्य परस्य चार्धमपरं बालत्ववृद्धत्वयोः ।
    शेषं व्याधिवियोगदुःखसहितं सेवादिभिर्नीयते
	//जीवे वारितरंगबुद्बुदसमे सौख्यं कुतः प्राणिनाम् ॥  [Seite1.187]
; ---------------------------------------------
; 997 : page 1.187
    आयुर्वायुचलं सुरेश्वरधनुर्लोलं बलं यौवनं
	//विद्युद्वच्चपलं धनं गिरिनदीकल्लोलवच्चञ्चलम् ।
    तारुण्यं करिकर्णतालतरलं देहं च रोगाकुलं
	//ज्ञात्वा सर्वमिदं कुरुध्वममलं धर्मं सदा निश्चलम् ॥
; ---------------------------------------------
; 998 : page 1.187
    आयुर्वित्तं गृहच्छिद्रं मन्त्रमैथुनभेषजम् ।
    तपोदानापमानं च नव गोप्यानि यत्नतः ॥
; ---------------------------------------------
; 999 : page 1.187
    आयुर्वेदकृताभ्यासः सर्वेषां प्रियदर्शनः ।
    आर्यशीलगुणोपेत एष वैद्यो विधीयते ॥
; ---------------------------------------------
; 1000 : page 1.188
    आयुर्वेदमधीयानाः केवलं सपरिग्रहः ।
    दृश्यन्ते बहवो वैद्या व्याधिभिः समभिप्लुताः ॥
; ---------------------------------------------
; 1001 : page 1.188
    आयुषः क्षण एकोऽपि सर्वरत्नैर्न लभ्यते ।
    नीयते यद्वृथा सोऽपि प्रमादः सुमहानयम् ॥
; ---------------------------------------------
; 1002 : page 1.188
    आरभन्तेऽल्पमेवाज्ञाः कामं व्यग्रा भवन्ति च ।
    महारम्भाः कृतधियस्तिष्ठन्ति च निराकुलाः ॥
; ---------------------------------------------
; 1003 : page 1.188
    आरभेत नरः कर्म स्वपौरुषमहापयन् ।
    निष्पत्तिः कर्मणो दैवे पौरुषे च व्यवस्थिता ॥
; ---------------------------------------------
; 1004 : page 1.188
+   <s>आरभ्यते न खलु</s> s. Spruch <s>प्रारभ्यते न खलु</s>.
    आरम्भगुर्वी क्षयिणी क्रमेण लघ्वी पुरा वृद्धिमती च पश्चात् ।
    दिनस्य पूर्वार्धपरार्धभिन्ना छायेव मैत्री खलसज्जनानाम् ॥
; ---------------------------------------------
; 1005 : page 1.188
+   <s>आरम्भः संशयानाम्</s> s. Spruch 1038. [Seite1.189]
    आराधिता हि राजानो देववच्चोपसेविताः ।
    अनुग्रहैर्योजयन्ति भक्तान्घ्नन्ति विपर्यये ॥
; ---------------------------------------------
; 1006 : page 1.189
    आराधिता हि शीलेन प्रयत्नैश्चोपसेविताः ।
    राजानः संप्रसीदन्ति प्रकुप्यन्ति विपर्यये ॥
; ---------------------------------------------
; 1007 : page 1.189
    आराध्य भूपतिमवाप्य ततो धनानि भोक्ष्यामहे किल वयं सततं सुखानि ।
    इत्याशया कलिविमोहितमानसानां कालः प्रयाति मरणावधिरेव पुंसाम् ॥
; ---------------------------------------------
; 1008 : page 1.189
    आराध्यमानो नृपतिः प्रयत्नान्न तोषमायाति किमत्र चित्रम् ।
    अयं त्वपूर्वः प्रतिमाविशेषो यः सेव्यमानो रिपुतामुपैति ॥
; ---------------------------------------------
; 1009 : page 1.189
    आरिराधयिषुः सम्यगनुजीवी महीपतिम् ।
    विद्याविनयशिल्पाद्यैरात्मानमुपपादयेत् ॥
; ---------------------------------------------
; 1010 : page 1.189
    आरूढस्य चितां कृतानुमरणोद्योगप्रियालिङ्गनं
	//पुण्ड्रेक्षुद्रवपानमुल्बणमहामोहप्रलुप्तस्मृतेः ।
    वीतासोरवतंसमाल्यवलयामोदाश्च यादृग्भवे-
	//द्भावानां सुभगः स्वभावमहिमा निश्चेतसस्तादृशः ॥
; ---------------------------------------------
; 1011 : page 1.190
    आरोग्यं विद्वत्ता सज्जनमैत्री महाकुले जन्म ।
    स्वाधीनता च पुंसां महदैश्वर्यं विनाप्यर्थैः ॥
; ---------------------------------------------
; 1012 : page 1.190
    आरोग्यं सौभाग्यं धनाढ्यता नायकत्वमानन्दः ।
    कृतपुण्यस्य स्यादिह सदा जयो वाञ्छितावाप्तिः ॥
; ---------------------------------------------
; 1013 : page 1.190
    आरोग्यमानृण्यमविप्रवासः सद्भिर्मनुष्यैः सह संप्रयोगः ।
    सप्रत्यया वृत्तिरभीतवासः षड्जीवलोकस्य सुखानि राजन् ॥
; ---------------------------------------------
; 1014 : page 1.190
    आरोग्यबुद्धिविनयोद्यमशास्त्ररागाः पञ्चान्तराः पठति सिद्धिगुणा भवन्ति ।
    आचार्यपुस्तकनिवाससहायकर्णा बाह्यास्तु पञ्च पठनं परिवर्धयन्ति ॥
; ---------------------------------------------
; 1015 : page 1.190
    आरोग्यं परमानन्दः सुखमुत्साह एव च ।
    ऐश्वर्यं प्रियसंभोगं विना सर्वं निरर्थकम् ॥
; ---------------------------------------------
; 1016 : page 1.191
    आरोप्यते शिला शैले यथा यत्नेन भूयसा ।
    निपात्यते सुखेनाधस्थात्मा गुणदोषयोः ॥
; ---------------------------------------------
; 1017 : page 1.191
    आरोहणं गोवृषकुञ्जराणां प्रसादशैलाग्रवनस्पतीनाम् ।
    विष्ठानुलेपो रुदितं च मृत्युः स्वप्नेष्वगम्यागमनं च धन्यम् ॥
; ---------------------------------------------
; 1018 : page 1.191
+   <s>आरोहति गिरिशिखरम्</s> s. den folgenden Spruch.
    आरोहतु गिरिशिखरं समुद्रमुल्लङ्घ्य यातु पातालम् ।
    विधिलिखिताक्षरमाला फलति कपाले न भूपालः ॥
; ---------------------------------------------
; 1019 : page 1.191
    आर्जवेन नरं युक्तमार्जवात्स्वव्यपत्रपम् ।
    अशक्तं मन्यमानास्तु धर्षयन्ति कुबुद्धयः ॥
; ---------------------------------------------
; 1020 : page 1.191
    आर्ता देवान्नमस्यन्ति तपः कुर्वन्ति रोगिणः ।
    निर्धनो विनयं याति वृद्धा नारी पतिव्रता ॥
; ---------------------------------------------
; 1021 : page 1.192
    आर्तार्ते मुदिते हृष्टा प्रोषिते मलिना कृशा ।
    मृते म्रियेत या नारी सा स्त्री ज्ञेया पतिव्रता ॥
; ---------------------------------------------
; 1022 : page 1.192
    आर्तो वा यदि वा त्रस्तः परेषां शरणागतः ।
    शरिः प्राणान्परित्यज्य रक्षितव्यः कृतात्मना ॥
; ---------------------------------------------
; 1023 : page 1.192
    आर्यकर्मणि रज्यन्ते भूतिकर्माणि कुर्वते ।
    हितं च नाभ्यसूयन्ति पण्डिता भरतर्षभ ॥
; ---------------------------------------------
; 1024 : page 1.192
    आर्यजुष्टमिदं वृत्तमिति विज्ञाय शाश्वतम् ।
    सन्तः परार्थं कुर्वाणा नावेक्षन्ति परस्परम् ॥
; ---------------------------------------------
; 1025 : page 1.192
+   <s>आर्यदृष्टमिदं वृत्तम्</s> s. den vorangehenden Spruch.
    आर्यदेशकुलरूपबलायुर्बुद्धिबन्धुरमवाप्य नरत्वम् ।
    धर्मकर्म न करोति जडो यः पोतमुज्झति पयोधिगतः सः ॥
; ---------------------------------------------
; 1026 : page 1.192
    आर्यपुत्र पिता माता भ्रातरो बान्धवाः सुताः ।
    प्रेत्य चैवेह चाश्नन्ति स्वं स्वं कर्मफलं पृथक् ॥
    भार्यैका पतिभाग्यानि भुङ्क्ते पतिपरायणा ।  [Seite1.193]
; ---------------------------------------------
; 1027 : page 1.193
    आर्यपुत्र पिता माता भ्राता पुत्रस्तथा स्नुषा ।
    स्वानि पुण्यानि भुञ्जानाः स्वं स्वं भाग्यमुपासते ॥
    भर्तुर्भाग्यं तु नार्येका प्राप्नोति पुरुषर्षभ ।
; ---------------------------------------------
; 1028 : page 1.193
    आलक्ष्यदन्तमुकुलाननिमित्तहासैरव्यक्तवर्णरमणीयवचःप्रवृत्तीन् ।
    अङ्काश्रयप्रणयिनस्तनयान्वहन्तो धन्यास्तदङ्गरजसा मलिनीभवन्ति ॥
; ---------------------------------------------
; 1029 : page 1.193
    आलस्यं स्त्रीसेवा सरोगता जन्मभूमिवात्सल्यम् ।
    संतोषो भीरुत्वं षड्व्याघाता महत्त्वस्य ॥
; ---------------------------------------------
; 1030 : page 1.193
    आलस्यं हि मनुष्याणां शरीरस्थो महान्रिपुः ।
    नास्त्युद्यमसमो बन्धुः कुर्वाणो नावसीदति ॥
; ---------------------------------------------
; 1031 : page 1.193
+   <s>आलस्यं मुखरम्</s> s. Spruch 639.
    आलस्येन हता विद्या आलापेन हताः स्त्रियः ।
    अल्पबीजं हतं क्षेत्रं हतं सैन्यमनायकम् ॥
; ---------------------------------------------
; 1032 : page 1.194
+   <s>आलस्योपहता विद्या</s> s. den vorangehenden Spruch.
    आलिङ्गिताः परैर्यान्ति प्रस्खलन्ति समे पथि ।
    अव्यक्तानि च भाषन्ते धनिनो मद्यपा इव ॥
; ---------------------------------------------
; 1033 : page 1.194
    आलिङ्ग्य मधुरहूंकृतिमलसोन्मिषदीक्षणां कान्ताम् ।
    यद्बोधयन्ति सुप्तां जन्मनि यूनां तदेव फलम् ॥
; ---------------------------------------------
; 1034 : page 1.194
    आलोड्य सर्वशास्त्राणि पुराणान्युत्तमोत्तमाः ।
    विचिन्त्य सर्वभूतेषु दयां कुर्वन्ति साधवः ॥
; ---------------------------------------------
; 1035 : page 1.194
    आलोलामलकावलीं विलुलितां बिभ्रच्चलत्कुण्डलं
	//किंचिन्मृष्टविशेषकं तनुतरैः स्वेदाम्भसः सीकरैः ।
    तन्व्या यत्सुरतान्ततान्तनयनं वक्त्रं रतिव्यत्यये
	//तत्त्वां पातु चिराय किं हरिहरब्रह्मादिभिर्दैवतैः ॥
; ---------------------------------------------
; 1036 : page 1.194
    आवयोर्योधमुख्याभ्यां सदर्थः साध्य इत्यपि ।
    यस्मिन्पणः प्रक्रियते स संधिः पुरुषान्तरः ॥
; ---------------------------------------------
; 1037 : page 1.195
    आवर्त एव नाभिस्ते नेत्रे नीलसरोरुहे ।
    तरंगा वलयस्तेन त्वं लावण्याम्बुवापिका ॥
; ---------------------------------------------
; 1038 : page 1.195
    आवर्तः संशयानामविनयभवनं पत्तनं साहसानां
	//दोषाणां संनिधानं कपटशतमयं क्षेत्रमप्रत्ययानाम् ।
    स्वर्गद्वारस्य विघ्नो नरकपुरमुखं सर्वमायाकरण्डं
	//स्त्रीयन्त्रं केन सृष्टं विषममृतमयं प्राणिलोकस्य पाशः ॥
; ---------------------------------------------
; 1039 : page 1.195
    आवासः किल किंचिदेव दयितापार्श्वे विलासालसः
	//कर्णे कोकिलकाकलीकलरवः स्मेरो लतामण्डपः ।
    गोष्ठी सत्कविभिः समं कतिपयैः सेव्याः सितांशोः कराः
	//केषांचित्सुखयन्ति नेत्रहृदये चैत्रे विचित्राः क्षपाः ॥
; ---------------------------------------------
; 1040 : page 1.196
    आवासः क्रियतां गाङ्गे पापहारिणि वारिणि ।
    स्तनद्वये तरुण्या वा मनोहारिणि हारिणि ॥
; ---------------------------------------------
; 1041 : page 1.196
+   <s>आवासो निशि शश्वदेव</s> s. Spruch 1039.
    आविष्कृतान्परगुणान्कलयन्ति तूष्णीं दुश्चेतसो बत विदूषयितुं न रागात् ।
    आकर्णयन्ति किल कोकिलकूजितानि संधातुमेव किल सप्तनलीं किराताः ॥
; ---------------------------------------------
; 1042 : page 1.196
    आविष्ट इव दुःखेन हृद्गतेन गरीयसा ।
    समन्वितः करुणया परया दीनमुद्धरेत् ॥
; ---------------------------------------------
; 1043 : page 1.196
    आशङ्क्य प्रणतिं पटान्तपिहितौ पादौ करोत्यादरा-
	//द्व्याजेनागतमावृणोति हसितं न स्पष्टमुद्वीक्षते ।
    मय्यालापवति प्रकोपपिशुनं सख्या सहाभाषते
	//तस्यास्तिष्ठतु निर्भरप्रणयिता मानोऽपि रम्योदयः ॥
; ---------------------------------------------
; 1044 : page 1.196
    आशाः काञ्चनपुष्पकुड्मलकुलच्छन्ना न काः क्ष्मातले
	//सौजन्यामृतवर्षिभिस्तिलकितं सेव्यैर्न किं मण्डलम् ।
    पन्थानः सुचिरोपचाररुचिरैर्व्याप्ता न के संस्तुतै-
	//स्तेषामत्र न सन्ति निह्नुतगुणाः कालेन ये मोहिताः ॥
; ---------------------------------------------
; 1045 : page 1.197
    आशां कालवतीं दद्यात्कालं विघ्नेन योजयेत् ।
    विघ्नं निमित्ततो ब्रूयान्निमित्तं चापि हेतुतः ॥
; ---------------------------------------------
; 1046 : page 1.197
    आशा धृतिं हन्ति समृद्धिमन्तकः क्रोधः श्रियं हन्ति यशः कदर्यता ।
    अपालनं हन्ति पशूंश्च राजन्नेकः क्रुद्धो ब्राह्मणो हन्ति राष्ट्रम् ॥
; ---------------------------------------------
; 1047 : page 1.197
    आशा नाम नदी मनोरथजला तृष्णातरंगाकुला
	//रागग्राहवती वितर्कविहगा धैर्यद्रुमध्वंसिनी ।
    मोहावर्तसुदुस्तरातिगहना प्रोत्तुङ्गचिन्तातटी
	//तस्याः पारगता विशुद्धमनसो नन्दन्तु योगीश्वराः ॥
; ---------------------------------------------
; 1048 : page 1.197
    आशा बलवती राजन्नैराश्यं परमं सुखम् ।
    आशां निराशां कृत्वा तु सुखं स्वपिति पिङ्गला ॥ [Seite1.198]
; ---------------------------------------------
; 1049 : page 1.198
    आशायाः खलु ये दासास्ते दासाः सर्वदेहिनाम् ।
    आशा दासीकृता येन तस्य दासायते जगत् ॥
; ---------------------------------------------
; 1050 : page 1.198
+   <s>आशा संपद्यते बुद्धिः</s> s. Spruch <s>सा सा संपद्यते बुद्धिः</s>.
    आशा हि परमं दुःखं निराशा परमं सुखम् ।
    आशापाशं परित्यज्य सुखं स्वपिति पिङ्गला ॥
; ---------------------------------------------
; 1051 : page 1.198
    आशा हि परमं दुःखं नैराश्यं परमं सुखम् ।
    यथा संछिद्य कान्ताशां सुखं सुष्वाप पिङ्गला ॥
; ---------------------------------------------
; 1052 : page 1.198
    आशैव राक्षसी पुंसामाशैव विषमञ्जरी ।
    आशैव जीर्णमदिरा धिगाशा सर्वदोषभूः ॥
; ---------------------------------------------
; 1053 : page 1.198
    आश्मशानान्निवर्तन्ते ज्ञातयः सह बान्धवैः ।
    त्वयैकेनैव गन्तव्यं तत्कर्म सुकृतं कुरु ॥
; ---------------------------------------------
; 1054 : page 1.198
    आश्रयवशेन सततं गुरुता लघुता च जायते जन्तोः ।
    विन्ध्ये विन्ध्यसमानाः करिणो बत दर्पणे लघवः ॥ [Seite1.199]
; ---------------------------------------------
; 1055 : page 1.199
    आश्रितानां भृतौ स्वामिसेवायां धर्मसेवने ।
    पुत्रस्योत्पादने चैव न सन्ति प्रतिहस्तकाः ॥
; ---------------------------------------------
; 1056 : page 1.199
    आश्रिताश्चैव लोकस्य विवृद्धिं यान्ति विद्विषः ।
    विवृद्धांश्च विनाशाय तस्मान्नोद्वेजयेत्प्रजाः ॥
; ---------------------------------------------
; 1057 : page 1.199
+   <s>आश्वसिहि नरश्रेष्ठ</s> s. den folgenden Spruch.
    आश्वसिहि महाबाहो प्राणिनं सर्वमापदः ।
    स्पृशन्त्यनिलवल्लोके क्षणेन प्रतियान्ति च ॥
; ---------------------------------------------
; 1058 : page 1.199
+   <s>आश्वासयच्चापि</s> s. den folgenden Spruch.
    आश्वासयेच्चापि परं सान्त्वधर्मार्थवृत्तिभिः ।
    अथास्य प्रहरेत्काले यदा विचलते पथि ॥
; ---------------------------------------------
; 1059 : page 1.199
    आश्वास्य पर्वतकुलं तपनोष्मतप्तं दुर्दाववह्निविधुराणि च काननानि ।
    नानानदीनदशतानि च पूरयित्वा रिक्तोऽसि यज्जलद सैव तवोत्तमा श्रीः ॥  [Seite1.200]
; ---------------------------------------------
; 1060 : page 1.200
    आसंसारं त्रिभुवनमिदं चिन्वतां तात तादृङ्नैवास्माकं नयनपदवीं श्रोत्रमार्गं गतो वा ।
    योऽयं धत्ते विषयकरिणीगाढरूढाभिमानक्षीवस्वान्तःकरणकरिणं संयमालानलीनम् ॥
; ---------------------------------------------
; 1061 : page 1.200
    आसनाच्छयनाद्यानात्संगतेश्चापि भोजनात् ।
    कृते संचरते पापं तैलबिन्दुरिवाम्भसि ॥
; ---------------------------------------------
; 1062 : page 1.200
    आसनाशनशय्याभिरद्भिर्मूलफलेन वा ।
    नास्य काश्चिद्वसेद्गेहे शक्तितोऽनर्चितोऽतिथिः ॥
; ---------------------------------------------
; 1063 : page 1.200
    आसने लालयेद्बालां तरुणीं शयने तथा ।
    उत्सङ्गे पतिरूढां च लालनं त्रिविधं विदुः ॥
; ---------------------------------------------
; 1064 : page 1.200
    आसने शयने याने पानभोजनवस्तुषु ।
    दृष्टादृष्टे प्रमत्तेषु प्रहरन्त्यरयोऽरिषु ॥ [Seite1.201]
; ---------------------------------------------
; 1065 : page 1.201
    आसन्नतरतामेति मृत्युर्जन्तोर्दिने दिने ।
    आघातं नीयमानस्य वध्यस्येव पदे पदे ॥
; ---------------------------------------------
; 1066 : page 1.201
    आसन्नमेव नृपतिर्भजते मनुष्यं विद्याविहीनमकुलीनमसंगतं वा ।
    प्रायेण भूमिपतयः प्रमदा लताश्च यत्पार्श्वतो भवति तत्परिवेष्टयन्ति ॥
; ---------------------------------------------
; 1067 : page 1.201
    आसारेषु न हर्म्यतः प्रियतमैर्यातुं यदा शक्यते
	//शीतोत्कम्पनिमित्तमायतदृशा गाढं समालिङ्ग्यते ।
    जाताः शीतलसीकराश्च मरुतो रत्यन्तखेदच्छिदो
	//धन्यानां बत दुर्दिनं सुदिनतां याति प्रियासंगमे ॥
; ---------------------------------------------
; 1068 : page 1.201
    आस्तन्यपानाज्जननी पशूनामा दारलाभाच्च नराधमानाम् ।
    आगेहकर्मावधि मध्यमानामा जीवितात्तीर्थमिवोत्तमानाम् ॥ [Seite1.202]
; ---------------------------------------------
; 1069 : page 1.202
    आस्तां तावत्किमन्येन दौरात्म्येनेह योषिताम् ।
    विधृतं स्वोदरेणापि घ्नन्ति पुत्रं स्वकं रुषा ॥
; ---------------------------------------------
; 1070 : page 1.202
    आस्तामकण्टकमिदं वसुधाधिपत्यं त्रैलोक्यराज्यमपि नैव तृणाय मन्ये ।
    निःशङ्कसुप्तहरिणीकुलसुंकुलासु चेतः परं वलति शैलवनस्थलीषु ॥
; ---------------------------------------------
; 1071 : page 1.202
    आस्तामन्यत्सुजनाः परोपकारकरैणकदुर्ललिताः ।
    संतापितपिशुनेषु स्वजनेष्वपि हन्त खिद्यन्ते ॥
; ---------------------------------------------
; 1072 : page 1.202
    आस्रावयेदुपचितान्साधु दुष्टव्रणानिव ।
    आसक्तास्ते च वर्तेरन्वह्नाविव महीपतौ ॥
; ---------------------------------------------
; 1073 : page 1.203
    आस्वादितद्विरदशोणितशोणशोभां
	//संध्यारुणामिव कलां शशलाञ्छनस्य ।
    जृम्भाविदारितमुखस्य मुखात्स्फुरन्तीं
	//को हर्तुमिच्छति हरेः परिभूय दंष्ट्राम् ॥
; ---------------------------------------------
; 1074 : page 1.203
    आस्वाद्य स्वयमेव वच्मि महतीर्मच्छिदो वेदना
	//मा भूत्कस्यचिदप्ययं परिभवो याच्ञेति संसारिणः ।
    पश्य भ्रातरियं हि गौरवजराधिक्कारकेलिस्थली
	//मानम्लानमसी गुणव्यतिकरप्रागल्भ्यगर्वच्युतिः ॥
; ---------------------------------------------
; 1075 : page 1.203
    आहवेषु च ये शूराः स्वाम्यर्थं त्यक्तजीविताः ।
    भर्तृभक्ताः कृतज्ञाश्च ते नराः स्वर्गगामिनः ॥
; ---------------------------------------------
; 1076 : page 1.203
    आहारः फलमूलमात्मरुचितः शय्या मही वल्कलं
	//संवीताय परिच्छदः कुशसमित्पुष्पाणि पुत्रा मृगाः ।
    वस्त्रान्नाश्रयदानभोगविभवा निर्यन्त्रणाः शाखिनो
	//मित्राणीत्यधिकं गृहेषु गृहिणां किं नाम दुःखादृते ॥
; ---------------------------------------------
; 1077 : page 1.204
    आहारनिद्राभयमैथुनानि सामान्यमेतत्पशुभिर्नराणाम् ।
    ज्ञानं नराणामधिको विशेषो ज्ञानेन हीनाः पशुभिः समानाः ॥
; ---------------------------------------------
; 1078 : page 1.204
    आहारयति न स्वस्थो विनिद्रो न प्रबुध्यते ।
    वक्ति न स्वेच्छया किंचित्सेवकः किं नु जीवति ॥
; ---------------------------------------------
; 1079 : page 1.204
    आहारे विरतिः समस्तविषयग्रामे निवृत्तिः परा
	//नासाग्रे नयनं तदेतदपरं यच्चैकतानं मनः ।
    मौनं चेदमिदं च शून्यमधुना यद्विश्वमाभाति ते
	//तद्ब्रूयाः सखि योगिनी किमसि भोः किं वा वियोगिन्यसि ॥
; ---------------------------------------------
; 1080 : page 1.204
    आहारे शुचिता ध्वनौ मधुरता नीडे पराधीनता
	//बन्धौ निर्ममता वने रसिकता वाचालता माधवे ।
    यस्यैते गुणराशयः पिकवरं त्यक्त्वा किमेते जना
	//वन्दन्ते खलु खञ्जनं कृमिभुजं चित्रा गतिः कर्मणाम् ॥ [Seite1.205]
; ---------------------------------------------
; 1081 : page 1.205
    आहरो गरलायते प्रतिदिनं हारोऽपि भासायते
	//चन्द्रश्चण्डकरायते मृदुगतिर्वातोऽपि वज्रायते ।
    आवासो विपिनायते मलयजालेपः स्फुलिङ्गायते
	//हा हन्त प्रियविप्रयोगसमयः संहारकालायते ॥
; ---------------------------------------------
; 1082 : page 1.205
    आहारो द्विगुणः स्त्रीणां बुद्धिस्तासां चतुर्गुणा ।
    षङ्गुणो व्यवसायश्च कामश्चाष्टगुणः स्मृतः ॥
; ---------------------------------------------
; 1083 : page 1.205
    आहृत्य रक्ष्यमाणापि यत्नेनान्तर्विरागिणी ।
    असन्मैत्री च वेश्या च श्रीश्च कस्य कदा स्थिरा ॥
; ---------------------------------------------
; 1084 : page 1.205
    इक्षुक्षीरगुडादीनां माधुर्यस्यान्तरं महत् ।
    तथापि न तदाख्यातुं सरस्वत्यापि शक्यते ॥
; ---------------------------------------------
; 1085 : page 1.206
    इक्षुदण्डास्तिलाः शूद्राः कान्ता काञ्चनमेदिनी ।
    चन्दनं दधि ताम्बूलं मर्दनं गुणवर्धनम् ॥
; ---------------------------------------------
; 1086 : page 1.206
    इक्षुरापः पयो मूलं ताम्बूलं फलमौषधम् ।
    भक्षयित्वापि कर्तव्याः स्नानदानादिकाः क्रियाः ॥
; ---------------------------------------------
; 1087 : page 1.206
    इक्षुर्धन्व शराः प्रसूनविततिर्भृङ्गावली सिञ्जिनी
	//यस्याज्ञावशवर्तिनः प्रमनसो निर्विष्टराष्ट्रादयः ।
    यद्बाणाभिहता विरिञ्चिमुरजिन्मुरजिन्मृत्युंजयेन्द्रादयो
	//व्याप्ताशेषसुखा इव त्रिभुवनं पायादजेयः स्मरः ॥
; ---------------------------------------------
; 1088 : page 1.206
    इक्षोरग्रात्क्रमशः पर्वणि पर्वणि यथा रसविशेषः ।
    तद्वत्सज्जनमैत्री विपरीतानां तु विपरीता ॥
; ---------------------------------------------
; 1089 : page 1.206
    इङ्गिताकारतत्त्वज्ञो बलवान्प्रियदर्शनः ।
    अप्रमादी सदा दक्षः प्रतीहारः स उच्यते ॥
; ---------------------------------------------
; 1090 : page 1.207
    इच्छति शती सहस्रं सहस्री लक्षमीहते ।
    लक्षाधिपस्तथा राज्यं राज्यस्थः स्वर्गमीहते ॥
; ---------------------------------------------
; 1091,1092 : page 1.207
    इज्याध्ययनदानानि तपः सत्यं क्षमा दमः ।
    अलोभ इति मार्गोऽयं धर्मस्याष्टविधः स्मृतः ॥
    तत्र पूर्वश्चतुर्वर्गो दम्भार्थमपि सेव्यते ।
    उत्तरश्च चतुर्वर्गो नामहात्मसु तिष्ठति ॥
; ---------------------------------------------
; 1093 : page 1.207
    इतरपापफलानि यथेच्छया वितर तानि सहे चतुरानन ।
    अरसिकेषु कवित्वनिवेदनं शिरसि मा लिख मा लिख मा लिख ॥
; ---------------------------------------------
; 1094 : page 1.208
    इतः स दैत्यः प्राप्तश्रीर्नेत एवार्हति क्षयम् ।
    विषवृक्षोऽपि संवर्ध्य स्वयं छेत्तुमसांप्रतम् ॥
; ---------------------------------------------
; 1095 : page 1.208
    इतः स्वपिति केशवः कुलमितस्तदीयद्विषामितश्च शरणार्थिनः शिखरिपत्त्रिणः शेरते ।
    इतोऽपि वडवानलः सह समस्तसंवर्तकैरहो विततमूर्जितं भरसहं च सिन्धोर्वपुः ॥
; ---------------------------------------------
; 1096 : page 1.208
    इतिवृत्तं बलस्यान्तं स्वकुलस्यापि लाञ्छनम् ।
    मरणं वा समीपस्थं कामिलोको न पश्यति ॥
; ---------------------------------------------
; 1097 : page 1.208
    इतो न किंचित्परतो न किंचिद्यतो यतो यामि ततो न किंचित् ।
    विचार्य पश्यामि जगन्न किंचित्स्वात्मावबोधादधिकं न किंचित् ॥
; ---------------------------------------------
; 1098 : page 1.208
    इतो विद्युद्वल्लीविलसितमितः केतकितरोः स्फुरद्गन्धः प्रोद्यज्जलदनिनदस्फूर्जितमितः ।
    इतः केकिक्रीडाकलकलरवः पक्ष्मलदृशां कथं यास्यन्त्येते विरहदिवसाः संभृतरसाः ॥
; ---------------------------------------------
; 1099 : page 1.209
    इत्थं प्रज्ञैव नामेह प्रधानं लोकवर्तनम् ।
    जीवत्यर्थदरिद्रोऽपि धीदरिद्रो न जीवति ॥
; ---------------------------------------------
; 1100 : page 1.209
    इत्यज्ञानतमश्छन्नाः स्वदोषोन्मार्गगामिनः ।
    अपुरस्कृतसच्छास्त्रदीपा भ्रश्यन्ति निश्चितम् ॥
; ---------------------------------------------
; 1101 : page 1.209
    इत्यन्यदुपचारेण मित्रमन्यत्तु सत्यतः ।
    तुल्येऽपि स्निग्धतायोगे तैलं तैलं घृतं घृतम् ॥
; ---------------------------------------------
; 1102 : page 1.209
    इदं कृतमिदं कार्यमिदमन्यत्कृताकृतम् ।
    एवमीहासमायुक्तं मृत्युरादाय गच्छति ॥
; ---------------------------------------------
; 1103 : page 1.209
    इदमनुचितमक्रमश्च पुंसां यदिह जरस्यपि मान्मथा विकाराः ।
    यदपि च न कृतं नितम्बिनीनां स्तनपतनावधि जीवितं रतं वा ॥
; ---------------------------------------------
; 1104 : page 1.209
    इदमन्धं तमः कृत्स्नं जायेत भुवनत्रयम् ।
    यदि शब्दाह्वयं ज्योतिरासंसारं न दीप्यते ॥
; ---------------------------------------------
; 1105 : page 1.210
    इदमन्यच्च देवर्षे रहस्यं सर्वयोषिताम् ।
    दृष्ट्वैव पुरुषं हृद्यं योनिः प्रक्लिद्यते स्त्रियाः ॥

; comment: this is translated into Greek - can it be made into German?
; ---------------------------------------------
; 1106 : page 1.210
    इदमम्लानमानाया लग्नं स्तनतटे तव ।
    छाद्यतामुत्तरीयेण नवं नखपदं सखि ॥
; ---------------------------------------------
; 1107 : page 1.210
    इदं प्रकृत्या विषयैर्वशीकृतं परस्परं स्त्रीधनलोलुपं जगत् ।
    सनातने वर्त्मनि साधुसेविते प्रतिष्ठते दण्डभयोपपीडितम् ॥
; ---------------------------------------------
; 1108 : page 1.210
    इन्दीवरेण नयनं मुखमम्बुजेन कुन्देन दन्तमधरं नवपल्लवेन ।
    अङ्गानि चम्पकदलैः स विधाय वेधा कान्ते कथं घटितवानुपलेन चेतः ॥
; ---------------------------------------------
; 1109 : page 1.210
    इन्दुव्रतसहस्रं तु यश्चरेत्कायशोधनम् ।
    पिबेद्यश्चापि गङ्गाम्भः समौ स्यातां न वा समौ ॥
; ---------------------------------------------
; 1110 : page 1.210
    इन्द्रं वै षण्ढमाहुर्मलिनमुडुपतिं माधवं गोपनन्दं
	//व्यासं मत्सीतनूजं गतरसमुदधिं पावकं सर्वभक्षम् ।
    वेश्यापुत्रं वसिष्ठं जनपदवचनैः पाण्डवाश्चान्यजाता
	//इत्थं संचिन्त्य मह्यं कथय नरपते कस्य दोषा न सन्ति ॥ [Seite1.211]
; ---------------------------------------------
; 1111 : page 1.211
    इन्द्रस्याशुचिसूकरस्य च सुखे दुःखे च नास्त्यन्तरं
	//स्वेच्छाकल्पनया तयोः खलु सुधा विष्ठा च काम्याशनम् ।
    रम्भा चाशुचिसूकरी च परमप्रेमास्पदं मृत्युतः
	//संत्रासोऽपि समः स्वकर्मगतिभिश्चान्योऽन्यभावः समः ॥
; ---------------------------------------------
; 1112 : page 1.211
    इन्द्रियाणां विचरतां यन्मनोऽनुविधीयते ।
    तदस्य हरते बुद्धिं नावं वायुरिवाम्भसि ॥
; ---------------------------------------------
; 1113 : page 1.211
    इन्द्रियाणां विचरतां विषयेष्वपहारिषु ।
    संयमे यत्नमातिष्ठेद्विद्वान्यन्तेव वाजिनाम् ॥
; ---------------------------------------------
; 1114 : page 1.211
+   <s>इन्द्रियाणां हि चरताम्</s> s. Spruch 1112.
    इन्द्रियाणां तु सर्वेषां यद्येकं क्षरतीन्द्रियम् ।
    तेनास्य क्षरति प्रज्ञा दृतेः पादादिवोदकम् ॥
; ---------------------------------------------
; 1115 : page 1.212
    इन्द्रियाणां निरोधेन रागद्वेषक्षयेण च ।
    अहिंसया च भूतानाममृतत्वाय कल्पते ॥
; ---------------------------------------------
; 1116 : page 1.212
    इन्द्रियाणामनुत्सर्गो मृत्युनापि विशिष्यते ।
    अत्यर्थं पुनरुत्सर्गः सादयेद्दैवतान्यपि ॥
; ---------------------------------------------
; 1117 : page 1.212
+   <s>इन्द्रियाणां प्रदुष्टानाम्</s> s. Spruch 1118.
    इन्द्रियाणां प्रसङ्गेन दोषमृच्छत्यसंशयम् ।
    संनियम्य तु तान्येव ततः सिद्धिं निगच्छति ॥
; ---------------------------------------------
; 1118 : page 1.212
    इन्द्रियाणां प्रसृष्टानां हयानामिव वर्त्मसु ।
    धृतिं कुर्वीत सारथ्ये धृत्या तानि जयेद्ध्रुवम् ॥
; ---------------------------------------------
; 1119 : page 1.212
+   <s>इन्द्रियाणि च संयम्य</s> s. Spruch <s>सर्वेन्द्रियाणि संयम्य</s>.
    इन्द्रियाणि पशून्कृत्वा वेदीं कृत्वा तपोमयीम् ।
    अहिंसामाहुतिं कृत्वा आत्मयज्ञं यजाम्यहम् ॥
; ---------------------------------------------
; 1120 : page 1.212
    इन्द्रियाणि महत्प्रेप्सुर्नियच्छेदर्थधर्मयोः ।
    इन्द्रियैर्नियतैर्बुद्धिर्वर्धतेऽग्निरिवेन्धनैः ॥
; ---------------------------------------------
; 1121 : page 1.213
    इन्द्रियार्थेषु सर्वेषु न प्रसज्येत कामतः ।
    अतिप्रसक्तिं चैतेषां मनसा संनिवर्तयेत् ॥
; ---------------------------------------------
; 1122 : page 1.213
    इन्द्रियैरिन्द्रियार्थेषु वर्तमानैरनिग्रहैः ।
    तैरयं ताप्यते लोको नक्षत्राणि ग्रहैरिव ॥
; ---------------------------------------------
; 1123 : page 1.213
+   <s>इन्द्रो वै खण्डमाहुः</s> s. Spruch 1110.
+   <s>इप्सितं मनसः सर्वम्</s> s. Spruch 1148.
    इमे तारुण्यश्रीनवपरिमलाः प्रौढसुरत-
	//प्रतापप्रारम्भाः स्मरविजयदानप्रतिभुवः ।
    चिरं चेतश्चौरा अभिनवविकारैकगुरवो
	//विलासव्यापाराः किमपि विजयन्ते मृगदृशाम् ॥
; ---------------------------------------------
; 1124 : page 1.213
    इयं व्याधायते बाला भ्रूरस्याः कार्मुकायते ।
    कटाक्षाश्च शरायन्ते मनो मे हरिणायते ॥
; ---------------------------------------------
; 1125 : page 1.213
    इयं हि लोकव्यतिरेकवर्तिनी स्वभावतः पार्थिवता समुन्नता ।
    बलात्तदेनां विनये नियोजयेन्नयस्य सिद्धौ विनयः पुरःसरः ॥
; ---------------------------------------------
; 1126 : page 1.214
    इयत्येस्मिन्वा निरवधिचमत्कृत्यतिशयो
	//वराहो वा राहुः प्रभवति चमत्कारविषयः ।
    महीमेको मग्नां यदयमवहद्दन्तशललैः
	//शिरःशेषः शत्रुं निगिलति परं संत्यजति च ॥
; ---------------------------------------------
; 1127 : page 1.214
    इयमसौ तरलायतलोचना गुरुसमुन्नतपीनपयोधरा ।
    पृथुनितम्बभरालसगामिनी प्रियतमा मम जीवितहारिणी ॥
; ---------------------------------------------
; 1128 : page 1.214
    इयमुन्नतिसत्त्वशालिनां महतां कापि कठोरचित्तता ।
    उपकृत्य भवन्ति दूरतः परतः प्रत्युपकारशङ्कया ॥
; ---------------------------------------------
; 1129 : page 1.214
    इयं पल्ली भिल्लैरनुचितसमारम्भरसिकैः
	//समन्तादाकीर्णा विषविषमबाणप्रणयिभिः ।
    तरोरस्य स्कन्धे गमय समयं कीर निभृतं
	//न वाणी कल्याणी तदिह मुखमुद्रैव शरणम् ॥
; ---------------------------------------------
; 1130 : page 1.215
    इयं बाला मां प्रत्यनवतरतमिन्दीवरदल-
	//प्रभाचौरं चक्षुः क्षिपति किमभिप्रेतमनया ।
    गतो मोहोऽस्माकं स्मरशबरबाणव्यतिकर-
	//ज्वरज्वालाः शान्तास्तदपि न वराकी विरमति ॥
; ---------------------------------------------
; 1131 : page 1.215
    इष्टानि चाप्यपत्यानि द्रव्याणि सुहृदः प्रियाः ।
    आपद्धर्मप्रमोक्षाय भार्या चापि सतां मतम् ॥
; ---------------------------------------------
; 1132 : page 1.215
    इष्टान्भोगान्हि वो देवा दास्यन्ते यज्ञभाविताः ।
    तैर्दत्तानप्रदायैभ्यो यो भुङ्क्ते स्तेन एव सः ॥
; ---------------------------------------------
; 1133 : page 1.215
    इष्टां भार्यां प्रियं मित्रं पुत्रं चापि कनीयसम् ।
    रिक्तपाणिर्न पश्येत तथा नैमित्तिकं प्रभुम् ॥
; ---------------------------------------------
; 1134 : page 1.216
    इह किं कुरङ्गशावक केदारे कलममञ्जरीं त्यजसि ।
    तृणधन्वा तृणबाणस्तृणघटितः कपटपुरुषोऽयम् ॥
; ---------------------------------------------
; 1135,1136 : page 1.216
    इह चत्वारि दानानि प्रोक्तानि परमर्षिभिः ।
    विचार्य नानाशास्त्राणि शर्मणेऽत्र परत्र च ॥
    भीतेभ्यश्चाभयं देयं व्याधितेभ्यस्तथौषधम् ।
    देया विद्यार्थिनां विद्या देयमन्नं क्षुधातुरे ॥
; ---------------------------------------------
; 1137 : page 1.216
    इह तुरगशतैः प्रयान्तु मूर्खा धनरतिताश्च बुधाः प्रयान्तु पद्भ्याम् ।
    गिरिशिखरगतापि काकपङ्क्तिः पुलिनगतैर्न समत्वमेति हंसैः ॥
; ---------------------------------------------
; 1138 : page 1.216
    इह दुःखं लयः प्रोक्तो दुःखं हर्तुं लयः क्षमः ।
    दुःखे शुभे लयो दुःखं दुःखं किं तस्य कथ्यते ॥
; ---------------------------------------------
; 1139,1140 : page 1.216
    इह धर्मार्थकामानामवाप्तिफलमिष्यते ।
    तत्रार्थः सह कामेन निरीक्ष्यो धर्मचक्षुषा ॥
    परित्यज्य हि यो धर्ममर्थमर्थाय पश्यति ।
    कामं वा कामलाभाय न स बुद्धेषु बुद्धिमान् ॥ [Seite1.217]
; ---------------------------------------------
; 1141 : page 1.217
    इह लोके च पितृभिर्या स्त्री यस्य महाबल ।
    अद्भिर्दत्ता स्वधर्मेण प्रेत्यभावेऽपि तस्य सा ॥
; ---------------------------------------------
; 1142 : page 1.217
+   <s>इह लोके तु (ऽपि) धनिनाम्</s> s. Spruch 1143.
    इह लोके हि धनिनां स्वजनः स्वजनायते ।
    स्वजनस्तु दरिद्राणां जीवतामपि नश्यति ॥
; ---------------------------------------------
; 1143 : page 1.217
    इह लोके हि धनिनां परोऽपि स्वजनायते ।
    स्वजनोऽपि दरिद्राणां तत्क्षणाद्दुर्जनायते ॥
; ---------------------------------------------
; 1144 : page 1.217
    इह वा तारयेद्दुर्गादुत वा प्रेत्य भारत ।
    सर्वथा तारयेत्पुत्रः पुत्र इत्युच्यते बुधैः ॥
; ---------------------------------------------
; 1145 : page 1.217
    इह सरसि सहर्षं मञ्जुगुञ्जाभिरामं मधुकर कुरु केलिं सार्धमम्भोजिनीभिः ।
    अनुपममकरन्दामोददत्तप्रमोदा त्यजति बत न निद्रां मालती यावदेषा ॥ [Seite1.218]
; ---------------------------------------------
; 1146 : page 1.218
    इह सर्वस्वफलिनः कुलपुत्रमहाद्रुमाः ।
    निष्फलत्वमलं यान्ति वेश्याविहगभक्षिताः ॥
; ---------------------------------------------
; 1147 : page 1.218
    इह हि मधुरगीतं नृत्यमेतद्रसोऽयं स्फुरति परिमलोऽसौ स्पर्श एष स्तनानाम् ।
    इति हतपरमार्थैरिन्द्रियैर्भ्राम्यमाणः स्वहितकरणदक्षैः पञ्चभिर्वञ्चितोऽसि ॥
; ---------------------------------------------
; 1148 : page 1.218
    ईप्सितं मनसः सर्वं कस्य संपद्यते सुखम् ।
    दैवायत्तं यतः सर्वं तस्मात्संतोषमाश्रयेत् ॥
; ---------------------------------------------
; 1149 : page 1.218
+   <s>ईर्ष्यी घृणी</s> s. den folgenden Spruch.
    ईर्ष्युर्घृणी त्वसंतुष्टः क्रोधनो नित्यशङ्कितः ।
    परभाग्योपजीवी च षडेते नित्यदुःखिताः ॥
; ---------------------------------------------
; 1150 : page 1.219
    ईश्वराः पिशुनाञ्छश्वद्द्विषन्तीति किमद्भुतम् ।
    प्रायो निधय एवाहीन्द्विजिह्वान्दधतेतराम् ॥
; ---------------------------------------------
; 1151 : page 1.219
    ईश्वरानुगृहीतो हि कश्चिद्बालोऽपि शाम्यति ।
    वृद्धोऽपि न शमं याति कश्चित्कापुरुषः पुनः ॥
; ---------------------------------------------
; 1152 : page 1.219
+   <s>ईश्वरा भूरिदानेन</s> s. den folgenden Spruch.
    ईश्वरा भूरिद्रव्येण यल्लभन्ते फलं किल ।
    दरिद्रस्तच्च काकिण्या प्राप्नुयादिति नः श्रुतम् ॥
; ---------------------------------------------
; 1153 : page 1.219
    ईषदायच्छमानो हि सिंहो मत्तमिव द्विपम् ।
    हिनस्ति बलवांस्तस्मात्संधेयः श्रियमिच्छता ॥
; ---------------------------------------------
; 1154,1155 : page 1.219
    ईहमानः समारम्भान्यदि नासादयेद्धनम् ।
    उग्रं तपः समारोहेन्नह्यनुप्तं प्ररोहति ॥
    दानेन भोगी भवति मेधावी वृद्धसेवया ।
    अहिंसया च दीर्घायुरिति प्राहुर्मनीषिणः ॥
; ---------------------------------------------
; 1156 : page 1.219
    ईहा धनस्य न सुखा लब्ध्वा चिन्ता च भूयसी ।
    लब्धनाशो यथा मृत्युर्लब्धं भवति वा न वा ॥ [Seite1.220]
; ---------------------------------------------
; 1157 : page 1.220
+   <s>उकारे सत्प्रदीपे</s> s. Spruch <s>औंकारे सत्प्रदीपे</s>.
    उक्तेन बहुना किं वा किं कृतैः शपथैर्घनैः ।
    वदामि सत्यमेव तत्त्वमेव मम मानसे ॥
; ---------------------------------------------
; 1158 : page 1.220
+   <s>उक्तो भवति यः पूर्वम्</s> s. Spruch. <s>प्रथमं यः समाख्यातः</s>.
    उचितः प्रणयो वरं विहन्तुं बहवः खण्डनहेतवो हि दृष्टाः ।
    उपचारविधिर्मनस्विनीनां न तु पूर्वाभ्यधिकोऽपि भावशून्यः ॥
; ---------------------------------------------
; 1159 : page 1.220
    उचितं नाम नारङ्ग्यां केतक्यामपि कण्टकाः ।
    रसगन्धोज्झिते किं ते कण्टकाः कण्टकारिके ॥
; ---------------------------------------------
; 1160 : page 1.220
    उच्चैरुच्चैस्तरामिच्छन्पदान्यायच्छते महान् ।
    नीचैर्नीचैस्तरां याति निपातभयशङ्कया ॥
; ---------------------------------------------
; 1161 : page 1.220
    उच्चैरेष तरुः फलं च पृथुलं दृष्ट्वैव हृष्टः शुकः
	//पक्वं शालिवनं विहाय जडधीस्तं नालिकेरं गतः ।
    तत्रारुह्य बुभुक्षितेन मनसा चञ्चूः कृता भेदने
	//आशा तस्य च केवलं विगलिता चञ्चूगर्ता कूर्चताम् ॥
; ---------------------------------------------
; 1162 : page 1.221
    उच्चैःस्थानकृतोदयैर्बहुविधैर्ज्योतिर्भिरुद्यत्प्रभैः
	//शुक्राद्यैः किममीभिरत्र वितथां प्रौढिं दधानैरपि ।
    यावल्लोकतमोऽपहेन भवता लक्ष्मीर्न विस्तार्यते
	//तावच्चन्द्र कथं प्रयाति परमां वृद्धिं स रत्नाकरः ॥
; ---------------------------------------------
; 1163 : page 1.221
    उच्छिद्यते धर्मवृत्तमधर्मो वर्तते महान् ।
    भयमाहुर्दिवारात्रं यदा पापो न वार्यते ॥
; ---------------------------------------------
; 1164 : page 1.221
    उच्छेद्यमपि विद्वांसो वर्धयन्त्यरिमेकदा ।
    गुडेन वर्धितः श्लेष्मा यतो निःशेषतां व्रजेत् ॥
; ---------------------------------------------
; 1165,1166 : page 1.221
    उज्ज्वलं सरलं चैव वक्रमारक्तमेव च ।
    नेत्रं चतुर्विधं प्रोक्तं तस्य भावाः पृथक्पृथक् ॥
    उज्ज्वलं मित्रसंयोगे सरलं पुत्रदर्शने ।
    वक्रं च कामिनीभोगे आरक्तं शत्रुदर्शने ॥
; ---------------------------------------------
; 1167 : page 1.222
    उज्ज्वलगुणमभ्युदितं क्षुद्रो द्रष्टुं न कथमपि क्षमते ।
    हित्वा तनुमपि शलभः शुभ्रं दीपार्चिरपहरति ॥
; ---------------------------------------------
; 1168 : page 1.222
+   <s>उज्ज्वलं मित्रसंयोगे</s> s. Spruch 1166.
    उडुगणपरिवारो नायकोऽप्योषधीना-
	//ममृतमयशरीरः कान्तियुक्तोऽपि चन्द्रः ।
    भवति विकलरश्मिः मण्डलं प्राप्य भानोः
	//परसदनमुपेतः को न यातो लघुत्वम् ॥
; ---------------------------------------------
; 1169 : page 1.222
    उत्क्रामद्भिश्च यः प्राणैः प्रयतः शिष्टसंमतः ।
    चिन्तयेन्मनसा गङ्गां स गतिं परमां लभेत् ॥
; ---------------------------------------------
; 1170 : page 1.222
+   <s>उत्क्षिप्य टिट्टिभः पादौ</s> s. Spruch <s>स्वचित्तकल्पितो गर्वः</s>.
    उत्खातं निधिशङ्कया क्षितितलं ध्माता गिरेर्धातवो
	//निस्तीर्णः सरितां पतिर्नृपतयो यत्नेन संतोषिताः ।
    मन्त्राराधनतत्परेण मनसा नीताः श्मशाने निशाः
	//प्राप्तः काणवराटकोऽपि न मया तृष्णेऽधुना मुञ्च माम् ॥
; ---------------------------------------------
; 1171 : page 1.223
    उत्खातान्प्रतिरोपयन्कुसुमितांश्चिन्वँल्लघून्वर्धय-
	//न्प्रोत्तुङ्गान्नमयन्पृथूंश्च लघयन्विश्लेषयन्संहतान् ।
    क्षुद्रान्कण्टकिनो बहिर्विरचयन्म्लानान्मुहुः सेचय-
	//न्मालाकार इव प्रयोगनिपुणो राजा चिरं नन्दति ॥
; ---------------------------------------------
; 1172 : page 1.223
    उत्तमं सुचिरं नैव विपदोऽभिभवन्त्यलम् ।
    राहुग्रसनसंभूतं क्षणो विच्छाययेद्विधुम् ॥
; ---------------------------------------------
; 1173 : page 1.223
    उत्तमः क्लेशविक्षोभं क्षमः सोढुं न हीतरः ।
    मणिरेव महाशाणघर्षणं न तु मृत्कणः ॥
; ---------------------------------------------
; 1174 : page 1.223
    उत्तमं प्रणिपातेन शूरं भेदेन योजयेत् ।
    नीचमल्पप्रदानेन समशक्तिं पराक्रमैः ॥ [Seite1.224]
; ---------------------------------------------
; 1175 : page 1.224
    उत्तमस्तोषमायाति तदङ्गं पोष्यते यदि ।
    वृक्षः प्रसीदति प्रायः पादाभ्यङ्गेन न स्वयम् ॥
; ---------------------------------------------
; 1176 : page 1.224
    उत्तमस्य क्षणं कोपो मध्यस्य प्रहरद्वयम् ।
    अधमस्य त्वहोरात्रं पापिष्ठो नैव मुच्यते ॥
; ---------------------------------------------
; 1177 : page 1.224
    उत्तमस्यापि वर्णस्य नीचोऽपि गृहमागतः ।
    पूजनीयो यथायोग्यं सर्वदेवमयोऽतिथिः ॥
; ---------------------------------------------
; 1178 : page 1.224
    उत्तमा आत्मनः ख्याताः पितुः ख्याताश्च मध्यमाः ।
    अधमा मातुलख्याताः श्वशुराच्चाधमाधमाः ॥
; ---------------------------------------------
; 1179 : page 1.225
    उत्तमाधममध्यानि बुद्ध्वा कार्याणि पार्थिवः ।
    उत्तमाधममध्येषु पुरुषेषु नियोजयेत् ॥
; ---------------------------------------------
; 1180 : page 1.225
    उत्तमाधमसंसक्तौ जानन्सदृशवृत्तिताम् ।
    नारीणां शुचिबाह्यानामङ्गनात्वं व्यधाद्विधिः ॥
; ---------------------------------------------
; 1181 : page 1.225
    उत्तमानेव सेवेत प्राप्तकाले तु मध्यमान् ।
    अधमांस्तु न सेवेत य इच्छेद्भूतिमात्मनः ॥
; ---------------------------------------------
; 1182 : page 1.225
    उत्तमाः स्वगुणैः ख्याता मध्यमाश्च पितुर्गुणैः ।
    अधमा मातुलस्यापि श्वशुरस्याधमाधमाः ॥
; ---------------------------------------------
; 1183 : page 1.225
    उत्तमैः सह सांगत्यं पण्डितैः सह संकथाम् ।
    अलुब्धैः सह मित्रत्वं कुर्वाणो न च सीदति ॥
; ---------------------------------------------
; 1184 : page 1.225
    उत्तमो नातिवक्ता स्यादधमो बहुभाषकः ।
    नहि स्वर्णे ध्वनिस्तादृग्यादृक्कांस्ये प्रजायते ॥
; ---------------------------------------------
; 1185 : page 1.226
    उत्तमोऽप्यधमस्य स्याद्याच्ञानम्रकरः क्वचित् ।
    कौस्तुभादीनि रत्नानि ययाचे हरिरम्बुधिम् ॥
; ---------------------------------------------
; 1186 : page 1.226
    उत्तमोऽप्रार्थितो दत्ते मध्यमः प्रार्थितः पुनः ।
    याचकैर्याच्यमानोऽपि दत्ते न त्वधमाधमः ॥
; ---------------------------------------------
; 1187 : page 1.226
    उत्तमो रसवादश्च धातुवादश्च मध्यमः ।
    अधमो मन्त्रवादश्च मिथ्यावादोऽधमाधमः ॥
; ---------------------------------------------
; 1188 : page 1.226
    उतरादुत्तरं वाक्यं वदतां संप्रजायते ।
    सुवृष्टिगुणसंपन्नाद्बीजाद्बीजमिवापरम् ॥
; ---------------------------------------------
; 1189 : page 1.226
    उत्तानफललुब्धानां वरं राजोपजीविनः ।
    न तु तत्स्वामिनस्तीव्रपरिक्लेशैः फलन्ति ये ॥
; ---------------------------------------------
; 1190 : page 1.226
    उत्तिष्ठ क्षणमेकमुद्वह सखे दारिद्र्यभारं मम
	//श्रान्तस्तावदहं चिरान्मरणजं सेवे त्वदीयं सुखम् ।
    इत्युक्तो धनवर्जितेन सहसा गत्वा श्मशाने शवो
	//दारिद्र्यान्मरणं वरं सुखमिति ज्ञात्वैव तूष्णीं स्थितः ॥
; ---------------------------------------------
; 1191 : page 1.227
    उत्तिष्ठ दूति यामो यामो यातस्तथापि नायातः ।
    यातः परमपि जीवेज्जीवितनाथो भवेत्तस्याः ॥
; ---------------------------------------------
; 1192 : page 1.227
    उत्तिष्ठमानस्तु परो नोपेक्ष्यः पथ्यमिच्छता ।
    समौ हि शिष्टैराम्नातौ वर्त्स्यन्तावामयः स च ॥
; ---------------------------------------------
; 1193 : page 1.227
    उत्तुङ्गशैलशिखरस्थितपादपस्य काकः कृशोऽपि फलमालभते सपक्षः ।
    सिंहः प्रचण्डगजकुम्भविदारकोऽपि उच्छिष्टमेव लभते खलु पक्षहीनः ॥
; ---------------------------------------------
; 1194 : page 1.227
    उत्थातव्यं जागृतव्यं योक्तव्यं भूतिकर्मसु ।
    भविष्यतीत्येव मनः कृत्वा सततमव्यथैः ॥
; ---------------------------------------------
; 1195 : page 1.227
    उत्थानं संयमो दाक्ष्यमप्रमादो धृतिः स्मृतिः ।
    समीक्ष्य च समारम्भो विद्धि मूलं भवस्य तु ॥ [Seite1.228]
; ---------------------------------------------
; 1196 : page 1.228
    उत्थानं च मनुष्याणां दक्षाणां दैववर्जितम् ।
    अफलं दृश्यते लोके सम्यगप्युपपादितम् ॥
; ---------------------------------------------
; 1197 : page 1.228
    उत्थानमभिजानन्ति सर्वभूतानि भारत ।
    प्रत्यक्षं फलमश्नन्ति कर्मणां लोकसाक्षिकम् ॥
; ---------------------------------------------
; 1198 : page 1.228
    उत्थानयुक्तः सततं परेषामन्तरैषणे ।
    आनृण्यमाप्नोति नरः परस्यात्मन एव च ॥
; ---------------------------------------------
; 1199 : page 1.228
    उत्थानवीरः पुरुषो वाग्वीरानधितिष्ठति ।
    उत्थानवीरान्वाग्वीरा रमयन्त उपासते ॥
; ---------------------------------------------
; 1200 : page 1.228
    उत्थानहीनो राजा हि बुद्धिमानपि नित्यशः ।
    प्रधर्षणीयः शत्रूणां भुजंग इव निर्विषः ॥
; ---------------------------------------------
; 1201 : page 1.228
    उत्थानेनामृतं लब्धमुत्थानेनासुरा हताः ।
    उत्थानेन महेन्द्रेण श्रैष्ठ्यं प्राप्तं दिवीह च ॥
; ---------------------------------------------
; 1202 : page 1.228
    उत्थानेनैधयेत्सर्वमिन्धनेनेव पावकम् ।
    श्रियं हि सततोत्थायी दुर्बलोऽपि समश्नुते ॥
; ---------------------------------------------
; 1203 : page 1.229
    उत्थाय हृदि लीयन्ते दरिद्राणां मनोरथाः ।
    बालवैधव्यदग्धानां कुलस्त्रीणां कुचाविव ॥
; ---------------------------------------------
; 1204 : page 1.229
    उत्थायोत्थाय बोद्धव्यं किमद्य सुकृतं कृतम् ।
    आयुष्यः खण्डमादाय रविरस्तं गमिष्यति ॥
; ---------------------------------------------
; 1205 : page 1.229
    उत्थायोत्थाय बोद्धव्यं महद्भयमुपस्थितम् ।
    मरणव्याधिशोकानां किमद्य निपतिष्यति ॥
; ---------------------------------------------
; 1206 : page 1.229
    उत्थिता एव पूज्यन्ते जनाः कार्यार्थिभिर्नरैः ।
    शत्रुवत्पतितं को नु वन्दते मानवं पुनः ॥
; ---------------------------------------------
; 1207 : page 1.229
    उत्पततोऽन्तरिक्षं वै गच्छतोऽपि महीतलम् ।
    धावतः पृथिवीं सर्वां नादत्तमुपतिष्ठति ॥
; ---------------------------------------------
; 1208 : page 1.229
    उत्पतन्ति यदाकाशे निपतन्ति महीतले ।
    पक्षिणस्तदपि प्राप्त्या नादत्तमुपतिष्ठति ॥
; ---------------------------------------------
; 1209 : page 1.230
    उत्पतेत्सहजाद्देशाद्व्याधिदुर्भिक्षपीडितात् ।
    अन्यत्र वस्तुं गच्छेद्वा वसेद्वा नित्यमानितः ॥
; ---------------------------------------------
; 1210 : page 1.230
    उत्पन्नपरितापस्य बुद्धिर्भवति यादृशी ।
    तादृशी यदि पूर्वं स्यात्कस्य न स्यान्महोदयः ॥
; ---------------------------------------------
; 1211,1212 : page 1.230
+   <s>उत्पन्नपश्चात्तापस्य</s> s. den vorangehenden Spruch.
    उत्पन्नमिह लोके वै जन्मप्रभृति मानवम् ।
    विविधान्युपवर्तन्ते दुःखानि च सुखानि च ॥
    तयोरेकतरे मार्गे यदेनमभिसंनयेत् ।
    न सुखं प्राप्य संहृष्येन्नासुखं प्राप्य संज्वरेत् ॥
; ---------------------------------------------
; 1213 : page 1.230
    उत्पन्नस्य रुरोः शृङ्गं वर्धमानस्य वर्धते ।
    प्रार्थना पुरुषस्येव तस्य मात्रा न विद्यते ॥
; ---------------------------------------------
; 1214 : page 1.230
    उत्पन्नामापदं यस्तु समाधत्ते स बुद्धिमान् ।
    वणिजो भार्यया जारः प्रत्यक्षे निह्नुतो यथा ॥
; ---------------------------------------------
; 1215 : page 1.231
    उत्पन्नेषु च कार्येषु मतिर्यस्य न हीयते ।
    स निस्तरति दुर्गाणि गोपी जारद्वयं यथा ॥
; ---------------------------------------------
; 1216 : page 1.231
    उत्पादकब्रह्मदातत्रोर्गरीयान्ब्रह्मदः पिता ।
    ब्रह्मजन्म हि विप्रस्य प्रेत्य चेह च शाश्वतम् ॥
; ---------------------------------------------
; 1217 : page 1.231
    उत्पादयति लोकस्य प्रीतिं मलयमारुतः ।
    ननु दाक्षिण्यसंपन्नः सर्वस्य भवति प्रियः ॥
; ---------------------------------------------
; 1218 : page 1.231
    उत्प्रवालान्यरण्यानि वाप्यः संफुल्लपङ्कजाः ।
    चन्द्रः पूर्णश्च कामेन पान्थदृष्टेर्विषं कृतम् ॥
; ---------------------------------------------
; 1219 : page 1.231
    उत्फुल्लगल्लैरालापाः क्रियन्ते दुर्मुखैः सुखम् ।
    जानाति हि पुनः सम्यक्कविरेव कवेः श्रमम् ॥
; ---------------------------------------------
; 1220 : page 1.231
    उत्सवादुत्सवं यान्ति स्वर्गात्स्वर्गं सुखात्सुखम् ।
    श्रद्दधानाश्च दान्ताश्च धनाढ्याः शुभकारिणः ॥
; ---------------------------------------------
; 1221 : page 1.232
    उत्सवे व्यसने चैव दुर्भिक्षे शत्रुसंकटे ।
    राजद्वारे श्मशाने च यस्तिष्ठति स बान्धवः ॥
; ---------------------------------------------
; 1222 : page 1.232
    उत्साहशक्तिसंपन्नो हन्याच्छत्रुं लघुर्गुरुम् ।
    यथा कण्ठीरवो नागं भारद्वाजाः प्रचक्षते ॥
; ---------------------------------------------
; 1223 : page 1.232
    उत्साहशक्तिहीनत्वाद्वृद्धो दीर्घामयस्तथा ।
    स्वैरेव परिभूयेते द्वावप्येतावसंशयम् ॥
; ---------------------------------------------
; 1224 : page 1.232
    उत्साहसंपन्नमदीर्घसूत्रं क्रियाविधिज्ञं व्यसनेष्वसक्तम् ।
    शूरं कृतज्ञं दृढसौहृदं च लक्ष्मीः स्वयं मार्गति वासहेतोः ॥
; ---------------------------------------------
; 1225 : page 1.232
    उत्सीदेरन्प्रजाः सर्वा न कुर्युः कर्म चेद्भुवि ।
    तथा ह्येता न वर्धेरन्कर्म चेदफलं भवेत् ॥ [Seite1.233]
; ---------------------------------------------
; 1226 : page 1.233
    उत्सृज्य विनिवर्तन्ते ज्ञातयः सुहृदः सुताः ।
    अपुष्पानफलान्वृक्षान्यथा तात पतत्रिणः ॥
; ---------------------------------------------
; 1227 : page 1.233
    उदकानलचौरेभ्यो मूषकेभ्यो विशेषतः ।
    कष्टेन लिखितं शास्त्रं यत्नेन परिपालयेत् ॥
; ---------------------------------------------
; 1228 : page 1.233
    उदके सर्वबीजानि सर्वदेवा जिनेश्वरे ।
    कलत्रे सर्वसौख्यानि सर्वे धर्मा दयामयाः ॥
; ---------------------------------------------
; 1229 : page 1.233
    उदन्वच्छिन्ना भूः स च निधिरपां योजनशतं सदा पान्थः पूषा गगनपरिमाणं कलयति ।
    इति प्रायो भावाः स्फुरदवधिमुद्रामुकुलिताः सतां प्रज्ञोन्मेषः पुनरयमसीमा विजयताम् ॥
; ---------------------------------------------
; 1230 : page 1.233
    उदन्वानिव योऽक्षोभ्यो ज्ञायते संश्रितैः प्रभुः ।
    का ह्रीस्ततोऽन्या सोऽन्यैर्यत्तेषामग्रेऽभिभूयते ॥
; ---------------------------------------------
; 1231 : page 1.234
    उदयं संहता एव संहता एव च क्षयम् ।
    प्रयान्तः स्पृहणीयत्वं तन्त्रिणः कस्य नागमन् ॥
; ---------------------------------------------
; 1232 : page 1.234
    उदयति यदि भानुः पश्चिमे दिग्विभागे प्रचलति यदि मेरुः शीततां याति वह्निः ।
    विकसति यदि पद्मं पर्वताग्रे शिलायां न भवति पुनरुक्तिर्भाषितं सज्जनानाम् ॥
; ---------------------------------------------
; 1233 : page 1.234
    उदयन्नेष सविता पद्मेष्वर्पयति श्रियम् ।
    विभावयितुमृद्धीनां फलं सुहृदनुग्रहम् ॥
; ---------------------------------------------
; 1234 : page 1.234
+   <s>उदये सविता रक्तः</s> s. Spruch 1237.
    उदारचरितात्त्यागी याचितः कृपणोऽधिकः ।
    एको धनं ततः प्राणानन्यः प्राणांस्ततो धनम् ॥
; ---------------------------------------------
; 1235 : page 1.234
    उदितवति द्विजराजे कस्य न हृदये मुदः पदं दधति ।
    संकुचसि कमल यदयं हा हा वामो विधिर्भवतः ॥
; ---------------------------------------------
; 1236 : page 1.235
    उदीरितोऽर्थः पशुनापि गृह्येते हयाश्च नागाश्च वहन्ति देशिताः ।
    अनुक्तमप्यूहति पण्डितो जनः परेङ्गितज्ञानफला हि बुद्धयः ॥
; ---------------------------------------------
; 1237 : page 1.235
    उदेति सविता ताम्रस्ताम्र एवास्तमेति च ।
    संपत्तौ च विपत्तौ च महतामेकरूपता ॥
; ---------------------------------------------
; 1238 : page 1.235
    उद्घाटितनवद्वारे पञ्जरे विहगोऽनिलः ।
    यत्तिष्ठति तदाश्चर्यं प्रयाणे विस्मयः कुतः ॥
; ---------------------------------------------
; 1239 : page 1.235
    उद्धता अलमुद्धर्तुमौद्धत्यं दुरितात्मनाम् ।
    क्षाराणमेव सामर्थ्यं मलनाशाय वाससाम् ॥
; ---------------------------------------------
; 1240 : page 1.235
+   <s>उद्धतेष्वपि शस्त्रेषु</s> s. den folgenden Spruch.
    उद्धृतेष्वपि शस्त्रेषु बन्धुवर्गवधेष्वपि ।
    परुषाण्यपि जल्पन्तो वध्या दूता न भूभुजा ॥
; ---------------------------------------------
; 1241 : page 1.236
    उद्भासिताखिलखलस्य विशृङ्खलस्य प्राग्जातविस्तृतनिजाधमकर्मवृत्तेः ।
    दैवादवाप्तविभवस्य गुणद्विषोऽस्य नीचस्य गोचरगतैः सुखमास्यते कैः ॥
; ---------------------------------------------
; 1242 : page 1.236
    उद्यतं शस्त्रमालोक्य विषादं याति विह्वलः ।
    जीवनं प्रति संत्रस्तो मृत्युसमं भयम् ॥
; ---------------------------------------------
; 1243 : page 1.236
    उद्यतस्य हि कामस्य प्रतिवादो न शस्यते ।
    अपि निर्मुक्तसङ्गस्य कामरक्तस्य किं पुनः ॥
; ---------------------------------------------
; 1244 : page 1.236
    उद्यतेष्वपि शस्त्रेषु दूतो वदति नान्यथा ।
    सदैवावध्यभावेन यथार्थस्य हि वाचकः ॥
; ---------------------------------------------
; 1245 : page 1.236
    उद्यन्त्वमूनि सुबहूनि महामहांसि चन्द्रोऽप्यलं भुवनमण्डनाय ।
    सूर्यादृते न तदुदेति न चास्तमेति येनोदितेन दिनमस्तमितेन रात्रिः ॥
; ---------------------------------------------
; 1246 : page 1.236
    उद्यमः कलहः कण्डूर्द्यूतमद्यपरस्त्रियः ।
    आहारो मैथुनं निद्रा सेव्यमाना विवर्धते ॥ [Seite1.237]
; ---------------------------------------------
; 1247 : page 1.237
    उद्यमः साहसं धैर्यं बलं बुद्धिः पराक्रमः ।
    षडेते यस्य तिष्ठन्ति तस्माद्देवोऽपि शङ्कितः ॥
; ---------------------------------------------
; 1248 : page 1.237
+   <s>उद्यमाल्लभते लक्ष्मीम्</s> s. Spruch 1249.
    उद्यमेन विना राजन्न सिध्यन्ति मनोरथाः ।
    कातरा इति जल्पन्ति यद्भाव्यं तद्भविष्यति ॥
; ---------------------------------------------
; 1249 : page 1.237
    उद्यमेन हि सिध्यन्ति कार्याणि न मनोरथैः ।
    नहि सुप्तस्य सिंहस्य प्रविशन्ति मुखे मृगाः ॥
; ---------------------------------------------
; 1250 : page 1.237
    उद्यमे नास्ति दारिद्र्यं जप्यतो नास्ति पातकम् ।
    मौनतः कलहो नास्ति नास्ति जागरतो भयम् ॥
; ---------------------------------------------
; 1251 : page 1.237
    उद्यानमारुतोद्धूताश्चूतचम्पकरेणवः ।
    उदश्रयन्ति पान्थानामस्पृशन्तोऽपि लोचने ॥
; ---------------------------------------------
; 1252 : page 1.238
    उद्यानसहकाराणामनुद्भिन्ना न मञ्जरी ।
    देयः पथिकनारीणां सतिलः सलिलाञ्जलिः ॥
; ---------------------------------------------
; 1253 : page 1.238
    उद्यानेषु विचित्रभोजनविधिस्तीव्रातितीव्रं तपः
	//कौपीनावरणं सुवस्त्रममितं भिक्षाटनं मण्डनम् ।
    आसन्नं मरणं च मङ्गलसमं यस्यां समुत्पद्यते
	//तां काशीं परिहृत्य हन्त विबुधैरन्यत्र किं स्थीयते ॥
; ---------------------------------------------
; 1254 : page 1.238
+   <s>उद्योगं नास्ति दारिद्र्यम्</s> s. Spruch 1250.
    उद्योगादनिवृत्तस्य सुसहायस्य धीमतः ।
    छायेवानुगता तस्य नित्यं श्रीः सहचारिणी ॥
; ---------------------------------------------
; 1255 : page 1.238
+   <s>उद्योगान्नास्ति दारिद्र्यम्</s> s. Spruch 1250.
    उद्योगिनं पुरुषसिंहमुपैति लक्ष्मीर्दैवेन देयमिति कापुरुषा वदन्ति ।
    दैवं निहत्य कुरु पौरुषमात्मशक्त्या यत्ने कृते न सिध्यति कोऽत्र दोषः ॥
; ---------------------------------------------
; 1256 : page 1.239
    उद्योगेन विना नैव कार्यं किमपि सिध्यति ।
    नहि सुप्तस्य सिंहस्य प्रविशन्ति मुखे मृगाः ॥
; ---------------------------------------------
; 1257 : page 1.239
    उद्वर्तितमपि बहुधानुलिप्तमपि चन्दनागुरुरसाद्यैः ।
    भजति तथापि शरीरं दौर्गन्ध्यं तत्र को हेतुः ॥
; ---------------------------------------------
; 1258 : page 1.239
    उद्विजन्ते यथा सर्पान्नरादनृतवादिनः ।
    धर्मः सत्यपरो लोके मूलं सर्वस्य चोच्यते ॥
; ---------------------------------------------
; 1259 : page 1.239
    उद्वृत्तः स्तनभार एष तरले नेत्रे चले भ्रूलते
	//रागाधिष्ठितमोष्ठपल्लवमिदं कुर्वन्तु नाम व्यथाम् ।
    सौभाग्याक्षरपङ्क्तिकेव लिखिता पुष्पायुधेन स्वयं
	//मध्यस्थापि करोति तापमधिकं रोमावली केन सा ॥
; ---------------------------------------------
; 1260 : page 1.239
    उद्वेजनीयो भूतानां नृशंसः पापकर्मकृत् ।
    त्रयाणामपि लोकानामीश्वरोऽपि न तिष्ठति ॥
; ---------------------------------------------
; 1261 : page 1.240
    उद्वेजयति तीक्ष्णेन मृदुना परिभूयते ।
    तस्माद्यथार्हतो दण्डं नयेत्पक्षमनाश्रितः ॥
; ---------------------------------------------
; 1262 : page 1.240
    उद्वेजयति तीक्ष्णेन मृदुना परिभूयते ।
    दण्डेन नृपतिस्तस्माद्युक्तदण्डः प्रशस्यते ॥
; ---------------------------------------------
; 1263 : page 1.240
    उद्वेजयति भूतानि दण्डपारुष्यवान्नृपः ।
    भूतान्युद्वेज्यमानानि द्विषतां यान्ति संश्रयम् ॥
; ---------------------------------------------
; 1264 : page 1.240
    उन्नतं पदमवाप्य यो लघुर्हेलयैव स पतेदिति ब्रुवन् ।
    शैलशेखरगतो दृषत्कणश्चारुमारुतधुतः पतत्यधः ॥
; ---------------------------------------------
; 1265 : page 1.240
    उन्नम्योन्नम्य तत्रैव निर्धनानां मनोरथाः ।
    हृदयेष्वेव लीयन्ते विधवास्त्रीस्तनाविव ॥
; ---------------------------------------------
; 1266 : page 1.240
    उन्मत्तप्रेमसंरम्भादारभन्ते यदङ्गनाः ।
    तत्र प्रत्यूहमाधातुं ब्रह्मापि खलु कातरः ॥
; ---------------------------------------------
; 1267 : page 1.241
    उन्मत्तानां च या गाथाः शिशूनां भाषितं च यत् ।
    स्त्रियो यच्च प्रभाषन्ते तस्य नास्ति व्यतिक्रमः ॥
; ---------------------------------------------
; 1268 : page 1.241
    उन्मत्तानां भुजंगानां मद्यपानां च हस्तिनाम् ।
    स्त्रीणां राजकुलानां च विश्वसेयुर्गतायुषः ॥
; ---------------------------------------------
; 1269 : page 1.241
    उन्मीलत्त्रिवलीतरंगवलया प्रोत्तुङ्गपीनस्तन-
	//द्वंद्वेनोद्यतचक्रवाकमिथुना वक्त्राम्बुजोद्भासिनी ।
    कान्ताकारधरा नदीयमभितः क्रूराशया नेष्यते
	//संसारार्णवमज्जनं यदि जना दूरात्परित्यज्यताम् ॥
; ---------------------------------------------
; 1270 : page 1.241
    उपकर्ताधिकारस्थः स्वापराधं न मन्यते ।
    उपकारं ध्वजीकृत्य सर्वमेवावलुम्पति ॥
; ---------------------------------------------
; 1271 : page 1.241
    उपकर्तुं यथा स्वल्पः समर्थो न तथा महान् ।
    प्रायः कूपस्तृषां हन्ति सततं न तु वारिधिः ॥
; ---------------------------------------------
; 1272 : page 1.241
    उपकर्तुं प्रियं वक्तुं कर्तुं स्नेहमकृत्रिमम् ।
    सज्जनानां स्वभावोऽयं केनेन्दुः शिशिरीकृतः ॥ [Seite1.242]
; ---------------------------------------------
; 1273 : page 1.242
    उपकर्त्रारिणा संधिर्न मित्रेणापकारिणा ।
    उपकारापकारौ हि लक्ष्यं लक्षणमेतयोः ॥
; ---------------------------------------------
; 1274 : page 1.242
    उपकारं सुहृद्वर्गे योऽपकारं च शत्रुषु ।
    नृमेघो वर्षति प्राज्ञस्तस्येच्छन्ति सदोन्नतिम् ॥
; ---------------------------------------------
; 1275,1276 : page 1.242
    उपकारं स्मरन्तस्तु कृतज्ञत्ववशंवदाः ।
    पदवीमुपकर्तॄणां यान्ति निश्चेतना अपि ॥
    निर्वाणमनुनिर्वाति तपनं तपनोपलः ।
    इन्दुमिन्दुमणिः किं च शुष्यन्तमनुशुष्यति ॥
; ---------------------------------------------
; 1277 : page 1.242
    उपकारः कृतज्ञेषु प्रतिकारेण युज्यते ।
    अकृतज्ञेऽप्रतिकृतं हन्ति सत्त्ववतां मनः ॥
; ---------------------------------------------
; 1278 : page 1.242
    उपकारः परो धर्मः परोऽर्थो कर्मनैपुणम् ।
    पात्रे दानं परः कामः परो मोक्षो वितृष्णता ॥ [Seite1.243]
; ---------------------------------------------
; 1279 : page 1.243
    उपकारगृहीतेन शत्रुणा शत्रुमुद्धरेत् ।
    पादलग्नं करस्थेन कण्टकेनेव कण्टकम् ॥
; ---------------------------------------------
; 1280 : page 1.243
+   <s>उपकारं करोम्यस्य</s> s. Spruch <s>मयास्योपकृतं पूर्वम्</s>.
+   <s>उपकाराच्च लोकानाम्</s> s. Spruch <s>द्रवत्वात्सर्वलोहानाम्</s>.
    उपकारिणि विश्रब्धे शुद्धमतौ यः समाचरति पापम् ।
    तं जनमसत्यसंधं भगवति वसुधे कथं वहसि ॥
; ---------------------------------------------
; 1281 : page 1.243
    उपकारिषु यः साधुः साधुत्वे तस्य को गुणः ।
    अपकारिषु यः साधुः स साधुः सद्भिरिष्यते ॥
; ---------------------------------------------
; 1282 : page 1.243
    उपकारेण वीरस्तु प्रतिकारेण युज्यते ।
    अकृतज्ञोऽप्रतिकृतो हन्ति सत्त्ववतां मनः ॥
; ---------------------------------------------
; 1283 : page 1.243
+   <s>उपकारैश्च लोकानाम्</s> s. Spruch <s>द्रवत्वात्सर्वलोहानाम्</s>.
    उपकृतमनेन सुतरामित्यसतामस्ति न क्वचिदपेक्षा ।
    होतुः स्वहस्तमाश्रित उद्वहतोऽग्निर्दहत्येव ॥ [Seite1.244]
; ---------------------------------------------
; 1284 : page 1.244
+   <s>उपगृह्य तु वैराणि</s> s. nach Spruch <s>नहि वैराणि शाम्यन्ति</s>.
+   <s>उपचरितव्याः</s> s. Spruch <s>परिचरितव्याः</s>.
    उपजापश्चिरारोधोऽवस्कन्दस्तीव्रपौरुषम् ।
    दुर्गस्य लङ्घनोपायाश्चत्वारो कथिता इमे ॥
; ---------------------------------------------
; 1285 : page 1.244
+   <s>उपतिष्ठति तिष्ठन्तम्</s> s. nach Spruch <s>सुशीघ्रमपि धावन्तम्</s>.
    उपदेशप्रदातॄणां नराणां हितमिच्छताम् ।
    इह लोके परत्र च व्यसनं नोपपद्यते ॥
; ---------------------------------------------
; 1286 : page 1.244
    उपदेशो न दातव्यो यादृशे तादृशे जने ।
    पश्य वानरमूर्खेन सुगृही निर्गृही कृता ॥
; ---------------------------------------------
; 1287 : page 1.244
+   <s>उपदेशोपदातॄणाम्</s> s. Spruch 1285.
    उपदेशो हि मूर्खाणां प्रकोपाय न शान्तये ।
    पयःपानं भुजंगानां केवलं विषवर्धनम् ॥
; ---------------------------------------------
; 1288 : page 1.245
    उपनतभयैर्यो यो मार्गो हितार्थकरो भवे-
	//त्स स निपुणया बुद्ध्या सेव्यो महान्कृपणोऽपि वा ।
    करिकरनिभौ ज्याघाताङ्कौ महार्थविशारदौ
	//रचितवलयैः स्त्रीवद्बद्धौ करौ हि किरीटिना ॥
; ---------------------------------------------
; 1289 : page 1.245
    उपभुक्तं यथा वासः स्रजो वा मृदिता यथा ।
    एवं राज्यात्परिभ्रष्टः समर्थोऽपि निरर्थकः ॥
; ---------------------------------------------
; 1290 : page 1.245
    उपरि घनं घनपटलं तिर्यग्गिरयोऽपि नर्तितमयूराः ।
    वसुधा कन्दलधवला दृष्टिं पथिकः क्व पातयतु ॥
; ---------------------------------------------
; 1291 : page 1.245
+   <s>उपरि निपतितानाम्</s> s. Spruch 1315.
    उपरिस्था यदा नारी रमते कामुकं नरम् ।
    विपरीतं रतं ज्ञेयं सर्वकामिजनप्रियम् ॥
; ---------------------------------------------
; 1292 : page 1.245
    उपर्युपरि लोकस्य सर्वो गन्तुं समीहते ।
    यतते च यथाशक्ति न च तद्वर्तते तथा ॥
; ---------------------------------------------
; 1293 : page 1.246
    उपविष्टः सभामध्ये यो न वक्ति स्फुटं वचः ।
    तस्माद्दूरेण स त्याज्यो न्यायो वा कीर्तयेदृतम् ॥
; ---------------------------------------------
; 1294 : page 1.246
    उपशमफलाद्विद्याबीजात्फलान्तरमिच्छतां भवति विफलो यत्प्रारम्भस्तदत्र किमद्भुतम् ।
    नियतविषया ह्येते भावा न यान्ति विपर्ययं जनयति यतः शालेर्बीजं न जातु यवाङ्कुरम् ॥
; ---------------------------------------------
; 1295 : page 1.246
    उपसर्गेऽन्यचक्रे च दुर्भिक्षे च भयावहे ।
    असाधुजनसंपर्के यः पलायेत्स जीवति ॥
; ---------------------------------------------
; 1296 : page 1.246
    उपस्थितस्य कामस्य प्रतिवादो न विद्यते ।
    अपि निर्मुक्तदेहस्य कामरक्तस्य किं पुनः ॥
; ---------------------------------------------
; 1297 : page 1.246
    उपस्थिते प्राणहरे कृतान्ते किमाशु कार्यं सुधिया प्रयत्नात् ।
    वाक्कायचित्तैः सुखदं यमघ्नं मुरारिपादाम्बुजमेव चिन्त्यम् ॥
; ---------------------------------------------
; 1298 : page 1.246
    उपांशुक्रीडितोऽमात्यः स्वयं राजायते यतः ।
    अवज्ञा क्रियते तेन सदा परिचयाद्ध्रुवम् ॥ [Seite1.247]
; ---------------------------------------------
; 1299 : page 1.247
    उपाध्यायश्च वैद्यश्च प्रतिभूर्भुक्तनायकाः ।
    सूतिका दूतिकाश्चैव सिद्धे कार्ये तृणोपमाः ॥
; ---------------------------------------------
; 1300 : page 1.247
    उपाध्यायान्दशाचार्य आचार्याणां शतं पिता ।
    सहस्रं तु पितॄन्माता गौरवेणातिरिच्यते ॥
; ---------------------------------------------
; 1301 : page 1.247
    उपायं यं पुरस्कृत्य सेवते सेवकः प्रभुम् ।
    अनन्तरज्ञस्तत्रैव योग्यं किल मन्यते ॥
; ---------------------------------------------
; 1302 : page 1.247
    उपायं चिन्तयेत्प्राज्ञस्तथापायं च चिन्तयेत् ।
    पश्यतो बकमूर्खस्य नकुलेन हता बकाः ॥
; ---------------------------------------------
; 1303 : page 1.247
+   <s>उपायं तं पुरस्कृत्य</s> s. Spruch 1301.
    उपायानां च सर्वेषामुपायः पण्यसंभवः ।
    धनार्थं शस्यते ह्येकस्तदन्यः संशयात्मकः ॥
; ---------------------------------------------
; 1304 : page 1.248
    उपायेन जयो यादृग्रिपोस्तादृङ्न हेतिभिः ।
    उपायज्ञोऽल्पकायोऽपि न शूरैः परिभूयते ॥
; ---------------------------------------------
; 1305 : page 1.248
    उपायेन हि तत्कुर्याद्यन्न शक्यं पराक्रमैः ।
    काक्या कनकसूत्रेण कृष्णसर्पो निपातितः ॥
; ---------------------------------------------
; 1306 : page 1.248
    उपायेन हि यच्छक्यं न तच्छक्यं पराक्रमैः ।
    शृगालेन हतो हस्ती गच्छता पङ्कवर्त्मना ॥
; ---------------------------------------------
; 1307 : page 1.248
+   <s>उपार्जितानां वस्तूनाम् (वित्तानाम्)</s> s. den folgenden Spruch.
    उपार्जितानामर्थानां त्याग एव हि रक्षणम् ।
    तटाकोदरसंस्थानां परीवाह इवाम्भसाम् ॥
; ---------------------------------------------
; 1308 : page 1.248
    उपासते यथा बाला मातरं क्षुधयार्दिताः ।
    श्रेयस्कामास्तथा गङ्गामुपासन्तीह देहिनः ॥
; ---------------------------------------------
; 1309 : page 1.248
    उपेक्षितः क्षीणबलोऽपि शत्रुः प्रमाददोषात्पुरुषैर्मदान्धैः ।
    साध्योऽपि भूत्वा प्रथमं ततोऽसावसाध्यतां व्याधिरिव प्रयाति ॥ [Seite1.249]
; ---------------------------------------------
; 1310 : page 1.249
    उपेक्ष्यपक्षे भूपानां मानः स्वार्थस्य सिद्धये ।
    स तु प्राणानुपेक्ष्यापि ग्राह्यपक्षे मनस्विनाम् ॥
; ---------------------------------------------
; 1311 : page 1.249
    उपोढरागेण विलोलतारकं तथा गृहीतं शशिना निशामुखम् ।
    यथा समस्तं तिमिरांशुकं तया पुरोऽपि रागाद्गलितं न लक्षितम् ॥
; ---------------------------------------------
; 1312 : page 1.249
    उप्यन्ते विषवल्लिबीजविषमाः क्लेशाः प्रियाख्या नरै-
	//स्तेभ्यः स्नेहमया भवन्ति नचिराद्वज्राग्निगर्भाङ्कुराः ।
    येभ्योऽमी शतशः कुकूलहुतभुग्दाहं दहन्तः शनै-
	//र्देहं दीप्रशिखासहस्रशिखरा रोहन्ति शोकद्रुमाः ॥
; ---------------------------------------------
; 1313 : page 1.249
+   <s>उप्यमानं बहु क्षेत्रम्</s> s. den folgenden Spruch.
    उप्यमानं मुहुः क्षेत्रं स्वयं निर्वीर्यतामियात् ।
    न कल्पते पुनःसूत्या उप्तं बीजं च नश्यति ॥
; ---------------------------------------------
; 1314 : page 1.250
    उभौ लोकावभिप्रेक्ष्य राजानमृषयः स्वयम् ।
    असृजन्सुमहद्भूतमयं धर्मो भविष्यति ॥
; ---------------------------------------------
; 1315 : page 1.250
    उरसि निपतितानां स्रस्तधम्मिल्लकानां मुकुलितनयनानां किंचिदुन्मीलितानाम् ।
    सुरतजनितखेदस्विन्नगण्डस्थलीनामधरमधु वधूनां भाग्यवन्तः पिबन्ति ॥
; ---------------------------------------------
; 1316 : page 1.250
    उरसि निहितस्तारो हारः कृता जघने कलकलवती काञ्ची पादौ क्वणन्मणिनूपुरौ ।
    प्रियमभिसरस्येवं मुग्धे त्वमाहतडिण्डिमा यदि किमधिकत्रासोत्कम्पं दिशः सुमदीक्षसे ॥
; ---------------------------------------------
; 1317 : page 1.250
+   <s>उर्जितं सञ्जनं दृष्ट्वा</s> s. Spruch 1323.
    उर्वीपतेश्च स्फटिकाश्मनश्च शीलोज्झितस्त्रीहृदयस्य चान्तः ।
    असंनिधानात्सततस्थितीनामन्यान्यरागः कुरुते प्रवेशम् ॥
; ---------------------------------------------
; 1318 : page 1.250
    उर्व्यां कोऽपि महीधरो लघुतरो दोर्भ्यां धृतो लीलया
	//तेन त्वं दिवि भूतले च सततं गोवर्धनो गीयसे ।
    त्वां त्रैलोक्यधरं वहामि कुचयोरग्रे न तद्गण्यते
	//किं वा केशव भाषणेन बहुना पुण्यैर्यशो लभ्यते ॥  [Seite1.251]
; ---------------------------------------------
; 1319 : page 1.251
    उशना वेद यच्छास्त्रं यच्च वेद बृहस्पतिः ।
    स्त्रीबुद्ध्या न तद्विशिष्येत तास्तु रक्ष्याः कथं नरैः ॥
; ---------------------------------------------
; 1320 : page 1.251
    उष्णकाले जलं दद्याच्छीतकाले हुताशनम् ।
    प्रावृट्काले गृहं देयं सर्वकाले च भोजनम् ॥
; ---------------------------------------------
; 1321 : page 1.251
+   <s>उष्मापि (उष्मा हि) वित्तजः</s> s. Spruch 1328.
    ऊधश्छिन्द्यात्तु यो धेन्वाः क्षीरार्थी न लभेत्पयः ।
    एवं राष्ट्रमयोगेन पीडितं न विवर्धते ॥
; ---------------------------------------------
; 1322 : page 1.251
    ऊरुद्वयं मृगदृशः कदलस्य काण्डौ मध्यं च वेदिरतुलं स्तनयुग्ममस्याः ।
    लावण्यवारिपरिपूरितशातकुम्भकुम्भौ मनोजनृपतेरभिषेचनाय ॥
; ---------------------------------------------
; 1323 : page 1.251
    ऊर्जितं सज्जनं दृष्ट्वा द्वेष्टि नीचः पुनः पुनः ।
    कवलीकुरुते स्वस्थं विधुं दिवि विधुंतुदः ॥ [Seite1.252]
; ---------------------------------------------
; 1324 : page 1.252
    ऊर्णां नैव ददाति नैव विषयो वाहस्य दोहस्य वा
	//तृप्तिर्नास्ति महोदरस्य बहुभिर्घासैः पलशैरपि ।
    हा कष्टं कथमस्य पृष्ठशिखरे गोणी समारोप्यते
	//को गृह्णाति कपर्दकैरलमिति ग्राम्यैर्गजो हस्यते ॥
; ---------------------------------------------
; 1325 : page 1.252
    ऊर्ध्वबाहुर्विरौम्येष न च कश्चिच्छृणोति मे ।
    धर्मादर्थश्च कामश्च स किमर्थं न सेव्यते ॥
; ---------------------------------------------
; 1326 : page 1.252
    ऊर्ध्वारोहे य आलम्बहेतुर्भूभृच्छिनत्ति तम् ।
    कुठारिकस्तरुस्कन्धमिवाधोगमनोन्मुखः ॥
; ---------------------------------------------
; 1327 : page 1.252
+   <s>ऊर्व्यां कोऽपि महीधरः</s> s. Spruch 1318.
    ऊषरेषु च क्षेत्रेषु यथा बीजं हि निष्फलम् ।
    उपकारोऽपि नीचानां कृतो भवति तादृशः ॥
; ---------------------------------------------
; 1328 : page 1.253
    ऊष्मापि वित्तजो वृद्धिं तेजो नयति देहिनाम् ।
    किं पुनस्तस्य संभोगस्त्यागकर्मसमन्वितः ॥
; ---------------------------------------------
; 1329 : page 1.253
    ऋजु पश्यति यः सर्वं चक्षुषा प्रपिबन्निव ।
    आसीनमपि तूष्णीकमनुरज्यन्ति तं प्रजाः ॥
; ---------------------------------------------
; 1330 : page 1.253
    ऋणकर्ता पिता शत्रुर्माता च व्यभिचारिणी ।
    भार्या रूपवती शत्रुः पुत्रः शत्रुरपण्डितः ॥
; ---------------------------------------------
; 1331 : page 1.253
    ऋणशेषं चाग्निशेषं शत्रुशेषं तथैव च ।
    व्याधिशेषं च निःशेषं कृत्वा प्राज्ञो न सीदति ॥
; ---------------------------------------------
; 1332 : page 1.253
    ऋणशेषमग्निशेषं शत्रुशेषं तथैव च ।
    पुनः पुनः प्रवर्धन्ते तस्माच्छेषं न धारयेत् ॥
; ---------------------------------------------
; 1333 : page 1.253
+   <s>ऋणशेषश्चाग्निशेषः</s> s. den vorangehenden Spruch. [Seite1.254]
    ऋणशेषोऽग्निशेषश्च व्याधिशेषस्तथैव च ।
    पुनश्च वर्धते यस्मात्तस्माच्छेषं न कारयेत् ॥
; ---------------------------------------------
; 1334 : page 1.254
    ऋणानि त्रीण्यपाकृत्य मनो मोक्षे निवेशयेत् ।
    अनपाकृत्य मोक्षं तु सेवमानो व्रजत्यधः ॥
; ---------------------------------------------
; 1335 : page 1.254
    ऋतुमत्यां तु तिष्ठन्त्यां स्वेच्छादानं तु दीयते ।
    तस्मादुद्वाहयेन्नग्नां मनुः स्वायंभुवोऽब्रवीत् ॥
; ---------------------------------------------
; 1336 : page 1.254
    ऋषयश्चैव देवाश्च सत्यमेव हि मेनिरे ।
    सत्यवादी हि लोकेऽस्मिन्परमं गच्छति क्षयम् ॥
; ---------------------------------------------
; 1337 : page 1.254
    ऋषयो देवताश्चैव सत्यमेव समासते ।
    सत्यवादी हि लोकेऽस्मिन्प्रेत्य गच्छति सद्गतिम् ॥
; ---------------------------------------------
; 1338 : page 1.254
    ऋषींश्च देवांश्च महासुरांश्च त्रैविद्यवृद्धांश्च वने मुनींश्च ।
    कान्वापदो नोपनमन्ति लोके परावरज्ञास्तु न संभ्रमन्ति ॥
; ---------------------------------------------
; 1339 : page 1.255
    ऋषीणां च नदीनां च कुलानां च महात्मनाम् ।
    प्रभवो नाधिगन्तव्यः स्त्रीणां दुश्चरितस्य च ॥
; ---------------------------------------------
; 1340 : page 1.255
+   <s>एक एव खगमणिः</s> s. den folgenden Spruch.
    एक एव खगो मानी चिरं जीवतु चातकः ।
    पिपासया वा म्रियते याचते वा पुरंदरम् ॥
; ---------------------------------------------
; 1341,1342 : page 1.255
    एक एव दमे दोषो द्वितीयो नोपपद्यते ।
    यदेनं क्षमया युक्तमशक्तं मन्यते जनः ॥
    एकोऽस्य सुमहाप्राज्ञ दोषः स्यात्सुमहान्गुणः ।
    क्षमया विपुला लोकाः सुलभा हि सहिष्णुना ॥
; ---------------------------------------------
; 1343 : page 1.255
    एक एव न भुञ्जीत यदीच्छेत्सिद्धिमात्मनः ।
    द्वित्रिभिर्बहुभिः सार्धं भोजनं कारयेन्नरः ॥
; ---------------------------------------------
; 1344 : page 1.255
    एक एव पदार्थस्तु त्रिधा भवति वीक्षितः ।
    कुणपं कामिनी मांसं योगिभिः कामिभिः श्वभिः ॥
; ---------------------------------------------
; 1345 : page 1.256
    एक एव सुहृद्धर्मो निधनेऽप्यनुयाति यः ।
    शरीरेण समं नाशं सर्वमन्यद्धि गच्छति ॥
; ---------------------------------------------
; 1346 : page 1.256
    एक एव हितार्थाय तेजस्वी पार्थिवो भुवः ।
    युगान्त इव भास्वन्तो बहवोऽत्र विपत्तये ॥
; ---------------------------------------------
; 1347 : page 1.256
    एक एव हि वन्ध्यायाः शोको भवति मानसः ।
    अप्रजास्मीति संतापो नह्यन्यः पुत्र विद्यते ॥
; ---------------------------------------------
; 1348 : page 1.256
    एक एवोपहारस्तु संधिरेतन्मतं हि नः ।
    उपहारस्य भेदास्तु सर्वेऽन्ये मैत्रवर्जिताः ॥
; ---------------------------------------------
; 1349 : page 1.256
    एकं विषरसो हन्ति शस्त्रेणैकश्च वध्यते ।
    सराष्ट्रं सप्रजं हन्ति राजानं मन्त्रविप्लवः ॥
; ---------------------------------------------
; 1350 : page 1.256
    एकं हन्यान्न वा हन्यादिषुर्मुक्तो धनुष्मता ।
    बुद्धिर्बुद्धिमतोत्सृष्टा हन्याद्राष्ट्रं सराजकम् ॥ [Seite1.257]
; ---------------------------------------------
; 1351,1352 : page 1.257
    एकः क्षमावतां दोषो द्वितीयो नोपपद्यते ।
    यदेनं क्षमया युक्तमशक्तं मन्यते जनः ॥
    सोऽस्य दोषो न मन्तव्यः क्षमा हि परमं धनम् ।
    क्षमा गुणो ह्यशक्तानां शक्तानां भूषणं क्षमा ॥
; ---------------------------------------------
; 1353 : page 1.257
    एकः पापानि कुरुते फलं भुङ्क्ते महाजनः ।
    भोक्तारो विप्रमुच्यन्ते कर्ता दोषेण लिप्यते ॥
; ---------------------------------------------
; 1354 : page 1.257
    एकः पालयते लोकमेकः पालयते कुलम् ।
    मज्जत्येको हि निरय एकः स्वर्गे महीयते ॥
; ---------------------------------------------
; 1355 : page 1.257
    एकः प्रजायते जन्तुरेक एव प्रलीयते ।
    एकोऽनुभुङ्क्ते सुकृतमेक एव च दुष्कृतम् ॥
; ---------------------------------------------
; 1356 : page 1.257
    एकः प्रयात्युपरमं द्रविणं तदीयं कृत्वापरः प्रसभमुद्वहति प्रमोदम् ।
    नो वेत्ति तत्स्वनिधने परकोशगामि धिग्वासनामसममोहकृतान्धकारम् ॥  [Seite1.258]
; ---------------------------------------------
; 1357 : page 1.258
+   <s>एकः प्रसूयते जन्तुः</s> s. Spruch 1355.
+   <s>एककार्ये विनिर्दिष्टः</s> s. Spruch <s>कार्ये कर्मणि निर्वृत्ते</s>.
    एकचक्रो रथो यन्ता विकलो विषमा हयाः ।
    आक्रामत्येव तेजस्वी तथाप्यर्को नभस्तलम् ॥
; ---------------------------------------------
; 1358 : page 1.258
    एकच्छत्त्रं क्षितितलमिदं भुञ्जते यन्नरेन्द्राः
	//स्वर्गास्थाने मुदितमनसो यद्रमन्ते मुनीन्द्राः ।
    यन्निर्वाणे निरुपमसुखं मर्त्यमुख्या लभन्ते
	//दानस्यायं स्फुरति महिमा केवलस्यामलस्य ॥
; ---------------------------------------------
; 1359 : page 1.258
    एकतः क्रतवः सर्वे समग्रवरदक्षिणाः ।
    एकतो भयभीतस्य प्राणिनः प्राणरक्षणम् ॥
; ---------------------------------------------
; 1360 : page 1.258
    एकतः सकला विद्या चातुर्यं पुनरेकतः ।
    चातुर्येण विनाकृत्या सकला विकला कला ॥
; ---------------------------------------------
; 1361 : page 1.259
    एकतो वा कुलं कृत्स्नमात्मा वा कुलवर्धनः ।
    न समं सर्वमेवेति बुधानामेष निश्चयः ॥
; ---------------------------------------------
; 1362 : page 1.259
    एकतो व्याधिदुर्भिक्षप्रमुखा विपदोऽखिलाः ।
    प्रजानामेकतस्त्वेका लुब्धता वसुधापतेः ॥
	
; correction: विदपो > विपदो	
; ---------------------------------------------
; 1363 : page 1.259
    एकत्रासनसंस्थितिः परिहृता प्रत्युद्गमाद्दूरत-
	//स्ताम्बूलानयनच्छलेन रभसाश्लेषोऽपि संविघ्नितः ।
    आलापोऽपि न विश्रुतः परिजनं व्यापारयन्त्यान्तिके
	//कान्तं प्रत्युपचारतश्चतुरया कोपः कृतार्थीकृतः ॥
; ---------------------------------------------
; 1364 : page 1.259
+   <s>एकत्रासनसंगते</s> s. Spruch <s>दृष्ट्वैकासनसंस्थिते</s>.
    एकदा न विगृह्णीयाद्बहून्राजाभिघातिनः ।
    सदर्पोऽप्युरगः कीटैर्बहुभिर्नाश्यते ध्रुवम् ॥
; ---------------------------------------------
; 1365 : page 1.259
    एकं नाम जडात्मकस्य मुषितं लावण्यमिन्दोस्तया
	//नेत्राभ्यामसितोत्पलस्य च रुचिः प्रायेण तन्नो मृषा ।
    नो जानाति हृतामसौ पदगतिं मत्तो वराकः करी
	//तन्वङ्ग्या विदतोऽपि यन्मम हृतं चेतस्तदत्यद्भुतम् ॥ [Seite1.260]
; ---------------------------------------------
; 1366 : page 1.260
    एकमपि सतां सुकृतं विकसति तैलं यथा जले न्यस्तम् ।
    असतामुपकारशतं संकुचति सुशीतले घृतवत् ॥
; ---------------------------------------------
; 1367 : page 1.260
    एकमप्यक्षरं यस्तु गुरुः शिष्ये निवेदयेत् ।
    पृथिव्यां नास्ति तद्द्रव्यं यद्दत्त्वा सोऽनृणी भवेत् ॥
; ---------------------------------------------
; 1368 : page 1.260
+   <s>एकमश्वानृते हन्ति</s> s. Spruch <s>पञ्च पश्वनृते हन्ति</s>.
    एकमाशीविषो हन्ति शस्त्रेणैकश्च वध्यते ।
    हन्ति विप्रः सराष्ट्राणि पुराण्यपि हि कोपितः ॥
; ---------------------------------------------
; 1369 : page 1.260
    एकमुत्कण्ठया व्याप्तमन्यद्दयितया हृतम् ।
    चैतन्यमपरं धत्ते कियन्ति हृदयानि मे ॥
; ---------------------------------------------
; 1370 : page 1.260
    एकमेव दहत्यग्निर्नरं दुरुपसर्पिणम् ।
    कुलं दहति राजाग्निः सपशुद्रव्यसंचयम् ॥ [Seite1.261]
; ---------------------------------------------
; 1371 : page 1.261
    एकमेव पुरस्कृत्य दश जीवन्ति मानवाः ।
    विना तेन न शोभन्ते यथा संख्याङ्कबिन्दवः ॥
; ---------------------------------------------
; 1372 : page 1.261
+   <s>एकमेव विषं हन्ति</s> s. Spruch 1349.
+   <s>एकमेव हि वन्ध्यायाः</s> s. Spruch 1347.
+   <s>एकमेवाक्षरं यस्तु</s> s. Spruch 1367.
    एकमेवाद्वितीयं तद्यद्राजन्नावबुध्यसे ।
    सत्यं स्वर्गस्य सोपानं पारावारस्य नौरिव ॥
; ---------------------------------------------
; 1373 : page 1.261
    एकं भूमिपतिः करोति सचिवं राज्ये प्रधानं यदा
	//तं मोहाच्छ्रयते मदः स च मदाद्दास्येन निर्विद्यते ।
    निर्विण्णस्य पदं करोति हृदये तस्य स्वतन्त्रस्पृहा
	//स्वातन्त्र्यस्पृहया ततः स नृपतेः प्राणेष्वभिद्रुह्यति ॥
; ---------------------------------------------
; 1374 : page 1.261
    एकया द्वे विनिश्चित्य त्रींश्चतुर्भिर्वशे कुरु ।
    पञ्च जित्वा विदित्वा षट्सप्त हित्वा सुखी भव ॥
; ---------------------------------------------
; 1375 : page 1.262
    एकवर्णं यथा दुग्धं बहुवर्णासु धेनुषु ।
    तथा धर्मस्य वैचित्र्ये तत्त्वमेकं परं पुनः ॥
; ---------------------------------------------
; 1376 : page 1.262
    एकवृक्षसमारूढा नानावर्णा विहंगमाः ।
    प्रातर्दशदिशो यान्ति का तत्र परिदेवना ॥
	
; correction: 	एकृवक्ष > एकवृक्ष
; ---------------------------------------------
; 1377 : page 1.262
    एकः शतं योधयति प्राकारस्थो धनुर्धरः ।
    शतं दशसहस्राणि तस्माद्दुर्गं विधीयते ॥
; ---------------------------------------------
; 1378 : page 1.262
+   <s>एकस्तपो द्विरध्ययनम्</s> s. Spruch 1392.
+   <s>एकस्थाने प्रसूते वाक्</s> s. Spruch 1403.
    एकस्मिञ्छयने पराङ्मुखतया वीतोत्तरं ताम्यतो-
	//रन्योऽन्यस्य हृदि स्थितेऽप्यनुनये संरक्षतोर्गौरवम् ।
    दंपत्योः शनकैरपाङ्गवलनान्मिश्रीभवच्चक्षुषो-
	//र्भग्नो मानकलिः सहासरभसव्यासक्तकणठग्रहम् ॥
; ---------------------------------------------
; 1379 : page 1.263
    एकस्मिञ्छयने विपक्षरमणीनामग्रहे मुग्धया
	//सद्यः कोपपराङ्मुखं शयितया चाटूनि कुर्वन्नपि ।
    आवेगादवधीरितः प्रियतमस्तूष्णीं स्थितस्तत्क्षणा-
	//न्मा भूत्सुप्त इवेत्यमन्दवलितग्रीवं पुनर्वीक्षितः ॥
; ---------------------------------------------
; 1380 : page 1.263
    एकस्मिन्यत्र निधनं प्रापिते दुष्टकारिणि ।
    बहूनां भवति क्षेमं तत्र पुण्यप्रदो वधः ॥
; ---------------------------------------------
; 1381 : page 1.263
    एकस्य कर्म संवीक्ष्य करोत्यन्योऽपि गर्हितम् ।
    गतानुगतिको लोको न लोकः पारमार्थिकः ॥
; ---------------------------------------------
; 1382 : page 1.263
+   <s>एकस्य कष्टस्य न यावदन्तम्</s> s. Spruch 1383.
    एकस्य जन्मनोऽर्थे मूढाः कुर्वन्ति यानि पापानि ।
    जनयन्ति तानि दुःखं तेषां जन्मान्तरसहस्रे ॥
; ---------------------------------------------
; 1383 : page 1.263
    एकस्य दुःखस्य न यावदन्तं गच्छाम्यहं पारमिवार्णवस्य ।
    तावद्द्वितीयं समुपस्थितं मे छिद्रेष्वनर्था बहुलीभवन्ति ॥
; ---------------------------------------------
; 1384 : page 1.264
    एकस्यापि न यः शक्तो मनसः संनिबर्हणे ।
    महीं सागरपर्यन्तां स कथं ह्यवजेष्यति ॥
; ---------------------------------------------
; 1385 : page 1.264
    एकस्याप्यतिथेरन्नं यः प्रदातुं न शक्तिमान् ।
    तस्यानेकपरिक्लेशे गृहे किं वसतः फलम् ॥
; ---------------------------------------------
; 1386,1387 : page 1.264
    एकस्यार्थाय यो हन्यादात्मनो वा परस्य वा ।
    बहून्वै प्राणिनोऽथैकं भवेत्तस्येह पातकम् ॥
    सुखमेधन्ति बहवो यस्मिंस्तु निहते सति ।
    तस्मिन्हते नास्ति भद्रे पातकं नोपपातकम् ॥
; ---------------------------------------------
; 1388 : page 1.264
+   <s>एकस्यैव हि योऽशक्तः</s> s. Spruch 1384.
    एकः स एव जीवति हृदयविहीनोऽपि सहृदयो राहुः ।
    यः सकललघिमभाजनमुदरं न बिभर्ति दुष्पूरम् ॥
; ---------------------------------------------
; 1389 : page 1.264
    एकः स एव तेजस्वी सैंहिकेयः सुरद्विषाम् ।
    शिरोमात्रावशेषेण जीयन्ते येन शत्रवः ॥ [Seite1.265]
; ---------------------------------------------
; 1390 : page 1.265
    एकः संपन्नमश्नाति वस्ते वासश्च शोभनम् ।
    योऽसंविभज्य भृत्येभ्यः को नृशंसतरस्ततः ॥
; ---------------------------------------------
; 1391 : page 1.265
    एकः स्वादु न भुञ्जीत एकश्चार्थान्न चिन्तयेत् ।
    एको न गच्छेदध्वानं नैकः सुप्तेषु जागृयात् ॥
; ---------------------------------------------
; 1392 : page 1.265
    एकाकिना तपो द्वाभ्यां पठनं गायनं त्रिभिः ।
    चतुर्भिर्गमनं क्षेत्रं पञ्चभिर्बहुभी रणः ॥
; ---------------------------------------------
; 1393 : page 1.265
    एकाकिना न गन्तव्यं यदि कार्यशतं भवेत् ।
    एककुक्कुटमात्रेण ब्राह्मणः परिरक्षितः ॥
; ---------------------------------------------
; 1394 : page 1.265
    एकाकिना न गन्तव्यं यदि कार्यशतान्यपि ।
    कर्कटीजन्तुमात्रेण कालसर्पो निपातितः ॥
; ---------------------------------------------
; 1395 : page 1.266
    एकाकिनि वनवासिन्यराजलक्ष्मण्यनीतिशास्त्रज्ञे ।
    सत्त्वोत्कटे मृगपतौ राजेति गिरः परिणमन्ति ॥
; ---------------------------------------------
; 1396,1397 : page 1.266
    एकाकिनीं रहः क्षीवां लब्ध्वा दुर्लभयोषितम् ।
    अप्रौढोऽनुपभुज्यान्यदिने दूत्यार्थयेत यः ॥
    विभूतिं रभसावाप्तां यश्च संत्यज्य तत्क्षणम् ।
    नीत्या कामयतेऽन्येद्युः शेच्यस्ताभ्यां परोऽस्ति कः ॥
; ---------------------------------------------
; 1398 : page 1.266
    एकाकी गृहसंत्यक्तः पाणिपात्रो दिगम्बरः ।
    सोऽपि संबाध्यते लोके तृष्णया पश्य कौतुकम् ॥
; ---------------------------------------------
; 1399 : page 1.266
    एकाकी निःस्पृहः शान्तः पाणिपात्रो दिगम्बरः ।
    कदा शंभो भविष्यामि कर्मनिर्मूलनक्षमः ॥
; ---------------------------------------------
; 1400 : page 1.266
    एकाक्षरप्रदातारं यो गुरुं नैव मन्यते ।
    श्वानयोनिशतं गत्वा चाण्डालेष्वभिजायते ॥ [Seite1.267]
; ---------------------------------------------
; 1401 : page 1.267
    एकाग्रः स्यादविवृतो नित्यं विवरदर्शकः ।
    राजन्नित्यं सपत्नेषु नित्योद्विग्नः समाचरेत् ॥
; ---------------------------------------------
; 1402 : page 1.267
    एकान्ते सुखमास्यतां परतरे चेतः समाधीयतां
	//प्राणात्मा सुसमीक्ष्यतां जगदिदं तद्व्यापितं दृश्यताम् ।
    प्राक्कर्म प्रविलोप्यतां चितिबलान्नाप्युत्तरे श्लिष्यतां
	//प्रारब्धं त्विह भुज्यतामथ परब्रह्मात्मनास्थीयताम् ॥
; ---------------------------------------------
; 1403 : page 1.267
    एका प्रसूयते माता द्वितीया वाक्प्रसूयते ।
    वाग्जातमधिकं प्रोचुः सोदर्यादपि बान्धवात् ॥
; ---------------------------------------------
; 1404 : page 1.267
    एका भार्या प्रकृतिमुखरा चञ्चला च द्वितीया पुत्रस्त्वेको भुवनविजयी मन्मथो दुर्निवारः ।
    शेषः शय्या शयनमुदधौ वाहनं पन्नगारिः स्मारं स्मारं स्वगृहचरितं दारुभूतो मुरारिः ॥
; ---------------------------------------------
; 1405 : page 1.268
    एका भूरुभयोरैक्यमुभयोर्दलकाण्डयोः ।
    शालिश्यामाकयोर्भेदः फलेन परिचीयते ॥
; ---------------------------------------------
; 1406 : page 1.268
    एकामिषप्रभवमेव सहोदराणामुज्जृम्भते जगति वैरमिति प्रसिद्धम् ।
    पृथ्वीनिमित्तमभवत्कुरुपाण्डवानां तीव्रस्तथा हि भुवनक्षयकृद्विरोधः ॥
; ---------------------------------------------
; 1407 : page 1.268
    एकार्थं सम्यगुद्दिश्य क्रियां यत्राभिगच्छतः ।
    स संहितप्रयाणास्तु संधिः संयोग उच्यते ॥
; ---------------------------------------------
; 1408 : page 1.268
    एकाहारेण संतुष्टः षट्कर्मनिरतः सदा ।
    ऋतुकालाभिगामी च स विप्रो द्विज उच्यते ॥
; ---------------------------------------------
; 1409 : page 1.268
    एकीभूय स्फुटमिव किमप्याचरद्भिः प्रलीनै-
	//रेभिर्भूतैः स्मर कति कृताः स्वान्त ते विप्रलम्भाः ।
    तस्मादेषां त्यज परिचयं चिन्तय स्वव्यवस्था-
	//माभाषस्ते किमु न विदितः पण्डितः खण्डितः स्यात् ॥
; ---------------------------------------------
; 1410 : page 1.269
    एकेन तिष्ठताधस्तादन्येनोपरि तिष्ठता ।
    दातृयाचकयोर्भेदः कराभ्यामेव सूचितः ॥
; ---------------------------------------------
; 1411 : page 1.269
+   <s>एकेन वनवृक्षेण</s> s. Spruch 1418.
+   <s>एकेन शुष्कवृक्षेण</s> s. Spruch 1412.
    एकेन स्मितपाटलाधररुचो जल्पन्त्यनल्पाक्षरं
	//वीक्षन्तेऽन्यमितः स्फुटत्कुमुदिनीफुल्लोल्लसल्लोचनाः ।
    दूरोदारचरित्रचित्रविभवं ध्यायन्ति चान्यं धिया
	//केनेत्थं परमार्थतोऽर्थवदिव प्रेमास्ति वामभ्रुवाम् ॥
; ---------------------------------------------
; 1412 : page 1.269
    एकेनापि कुवृक्षेण कोटरस्थेन वह्निना ।
    दह्यते तद्वनं सर्वं कुपुत्रेण कुलं यथा ॥
; ---------------------------------------------
; 1413 : page 1.269
    एकेनापि गुणवता जातिविशुद्धेन चारुकृत्येन ।
    स्वकुलमलंकृतमखिलं मुकुटं मुक्ताफलेनेव ॥
; ---------------------------------------------
; 1414,1415 : page 1.270
    एकेनापि सुधीरेण सोत्साहेन रणं प्रति ।
    सोत्साहं जायते सैन्यं भग्ने भङ्गमवाप्नुयात् ॥
    अत एव हि वाञ्छन्ति भूपा योधान्महाबलान् ।
    शूरान्वीरान्कृतोत्साहान्वर्जयन्ति च कातरान् ॥
; ---------------------------------------------
; 1416 : page 1.270
    एकेनापि सुपुत्रेण विद्यायुक्तेन साधुना ।
    आह्लादितं कुलं सर्वं यथा चन्द्रेण शर्वरी ॥
; ---------------------------------------------
; 1417 : page 1.270
    एकेनापि सुपुत्रेण सिंही स्वपिति निर्भयम् ।
    सहैव दशभिः पुत्रैर्भारं वहति गर्दभी ॥
; ---------------------------------------------
; 1418 : page 1.270
    एकेनापि सुवृक्षेण पुष्पितेन सुगन्धिना ।
    वासितं तद्वनं सर्वं सुपुत्रेण कुलं यथा ॥
; ---------------------------------------------
; 1419 : page 1.270
    एकेनापि हि शूरेण पादाक्रान्तं क्षमातलम् ।
    क्रियते भास्करेणेव स्फुरत्स्फारिततेजसा ॥
; ---------------------------------------------
; 1420 : page 1.271
    एकेषां वाचि शुकवदन्येषां हृदि मूकवत् ।
    हृदि वाचि तथान्येषां वल्गु वल्गन्ति सूक्तयः ॥
; ---------------------------------------------
; 1421 : page 1.271
+   <s>एके सत्पुरुषाः</s> s. Spruch 1460.
    एकैकशो विनिघ्नन्ति विषया विषसंनिभाः ।
    क्षेमी नु स कथं वा स्याद्यः समं पञ्च सेवते ॥
; ---------------------------------------------
; 1422 : page 1.271
    एकैव काचिन्महतामवस्था सूक्ष्माणि वस्त्राण्यथ वा च कन्थाः ।
    कराग्रलग्नाभिनवा च बाला गङ्गातरंगेष्वथ वाक्षमाला ॥
; ---------------------------------------------
; 1423 : page 1.271
+   <s>एकोदरसमुत्पन्नाः</s> s. den folgenden Spruch.
    एकोदरसमुद्भूता एकनक्षत्रजातकाः ।
    न भवन्ति समाः शीले यथा बदरकण्टकाः ॥
; ---------------------------------------------
; 1424 : page 1.271
    एकोदराः पृथग्ग्रीवा अन्योऽन्यफलभक्षिणः ।
    असंहता विनश्यन्ति भारण्डा इव पक्षिणः ॥
; ---------------------------------------------
; 1425 : page 1.271
    एको देवः केशवो वा शिवो वा एकं मित्रं भूपतिर्वा यतिर्वा ।
    एको वासः पत्तने वा वने वा एका भार्या सुन्दरी वा दरी वा ॥ [Seite1.272]
; ---------------------------------------------
; 1426 : page 1.272
    एको धर्मः परं श्रेयः क्षमैका शान्तिरुत्तमा ।
    विद्यैका परमा तृप्तिरहिंसैका सुखावहा ॥
; ---------------------------------------------
; 1427 : page 1.272
    एको न रोपितो यावदुत्पन्नोऽयं व्रणोऽपरः ।
    सत्यः प्रवादो यच्छिद्रेष्वनर्था यान्ति भूरिताम् ॥
; ---------------------------------------------
; 1428 : page 1.272
+   Räthsel.
    एकोना विंशतिर्नार्यः क्रीडां कर्तुं वने गताः ।
    विंशतिर्गृहमायाताः शेषो व्याघ्रेण भक्षितः ॥
; ---------------------------------------------
; 1429 : page 1.272
+   Auflösung.
+   <s>एको ना विंशतिर्नार्यः</s> u. s. w. Ein Mann und zwanzig Frauen u. s. w.
    एकोऽपि कृष्णस्य कृतः प्रणामो दशाश्वमेधावभृथेन तुल्यः ।
    दशाश्वमेधी पुनरेति जन्म कृष्णप्रणामी न पुनर्भवाय ॥
; ---------------------------------------------
; 1430 : page 1.272
    एकोऽपि कोऽपि सेव्यो यः क्षीणं क्षीणं पुनर्नवम् ।
    अनुद्विग्नः करोत्येव सूर्यश्चन्द्रमसं यथा ॥ [Seite1.273]
; ---------------------------------------------
; 1431 : page 1.273
+   <s>एकोऽपि गुणवान्पुत्रः</s> s. Spruch <s>वरमेको गुणी पुत्रः</s>.
    एकोऽपि यः सकलकार्यविधौ समर्थः सत्त्वाधिको भवतु किं बहुभिः प्रसूतैः ।
    चन्द्रः प्रकाशयति दिङ्मुखमण्डलानि तारागणः समुदितोऽप्यसमर्थ एव ॥
; ---------------------------------------------
; 1432 : page 1.273
    एकोऽपि सिंहः साहस्रं यूथं मथ्नाति दन्तिनाम् ।
    तस्मात्सिंह इवोदग्रमात्मानं वीक्ष्य संपतेत् ॥
; ---------------------------------------------
; 1433 : page 1.273
    एको बहूनां मूर्खाणां मध्ये निपतितो बुधः ।
    पद्मः पथस्तरंगाणामिव विप्लवते ध्रुवम् ॥
; ---------------------------------------------
; 1434 : page 1.273
    एको भावः सदा शस्तो यतीनां भावितात्मनाम् ।
    श्रीलुब्धानां न लोकानां विशेषेण महीभृताम् ॥
; ---------------------------------------------
; 1435 : page 1.273
    एको रविरतितेजा अतिशूरः केसरी वने वासी ।
    अतिविपुलं खं शून्यं ह्यतिगम्भीरोऽम्बुधिः क्षारः ॥
; ---------------------------------------------
; 1436 : page 1.274
    एको रागिषु राजते प्रियतमादेहार्धहारी हरो
	//नीरागेषु पुनर्विमुक्तललनासङ्गे न यस्मात्परः ।
    दुर्वारस्मरपन्नगाधिकविषव्यासक्तमुग्धो जनः
	//शेषः कामविडम्बितो हि विषयान्भोक्तुं न भोक्तुं क्षमः ॥
; ---------------------------------------------
; 1437 : page 1.274
+   <s>एकोऽर्थं विमृशेत्</s> und <s>एकोऽर्थं विमृषति</s> s. nach Spruch <s>त्रिविधाः पुरुषा लोके</s> fgg.
+   <s>एको वृक्षो हि यो ग्रामे</s> s. nach Spruch <s>ज्ञातयो यस्य नैव स्युः</s>.
+   <s>एकोऽस्य सुमहाप्राज्ञ</s> s. Spruch 1342.
    एकोऽहमसहायोऽहं कृशोऽहमपरिच्छदः ।
    स्वप्नेऽप्येवंविधा चिन्ता मृगेन्द्रस्य न जायते ॥
; ---------------------------------------------
; 1438 : page 1.274
    एकोऽहमस्मीति च मन्यसे त्वं न हृच्छयं वेत्सि मुनिं पुराणम् ।
    यो वेदिता कर्मणः पापकस्य तस्यान्तिके त्वं वृजिनं करोषि ॥
; ---------------------------------------------
; 1439 : page 1.274
    एकोऽहमस्मीत्यात्मानं यत्त्वं कल्याण मन्यसे ।
    नित्यं स्थितस्ते हृद्येष पुण्यपापेक्षिता मुनिः ॥
; ---------------------------------------------
; 1440 : page 1.275
    एको हि खञ्जनवरो नलिनीदलस्थो दृष्टः करोति चतुरङ्गबलाधिपत्यम् ।
    किं मे करिष्यति भवद्वदनारविन्दे जानामि नो नयनखञ्जनयुग्ममेतत् ॥
; ---------------------------------------------
; 1441 : page 1.275
    एको हि दोषो गुणसंनिपाते निमज्जतीन्दोरिति यो बभाषे ।
    नूनं न दृष्टः कविनापि तेन दारिद्र्यदोषो गुणराशिनाशी ॥
; ---------------------------------------------
; 1442 : page 1.275
    एणः क्रीडति सूकरश्च खनति द्वीपी च गर्वायते
	//क्रोष्टा क्रन्दति वल्गते च शशको वेगाद्रुरुर्धावति ।
    निःशङ्कः करिपोतकस्तरुलतामुन्मोटते लीलया
	//हंहो सिंह विना त्वयाद्य विपिने कीदृग्दशा वर्तते ॥
; ---------------------------------------------
; 1443 : page 1.275
    एणाक्षीस्पृहयालुता न कथमप्यास्ते विवेकोदया-
	//न्नित्यं प्रच्युतिशङ्कया क्षणमपि स्वर्गे न मोदामहे ।
    अप्यन्येषु विनाशिभोगविषयाभोगेषु तृष्णा न मे
	//स्वर्णद्याः पुलिने परं हरिपदध्यानं मनो वाञ्छति ॥
; ---------------------------------------------
; 1444 : page 1.276
+   <s>एत एवासयस्तीक्ष्णाः</s> s. Spruch 146.
    एतत्कामफलं लोके यद्द्वयोरेकचित्तता ।
    अन्यचित्तकृते कामे शवयोरिव संगमः ॥
; ---------------------------------------------
; 1445 : page 1.276
    एतत्तर्कय चक्रवाकहृदयाश्वासाय तारागण-
	//ग्रासाय स्फुरदिन्दुमण्डलपरीहासाय भासां निधिः ।
    दिक्कान्ताकुचकुम्भकुङ्कुमरजन्यासाय पङ्केरुहो-
	//ल्लासाय स्फुटवैरिकैरववनत्रासाय विद्योतते ॥
; ---------------------------------------------
; 1446 : page 1.276
    एतत्पयोधरयुगं पतितं निरीक्ष्य खेदं वृथा वहसि किं कमलायताक्षि ।
    स्तब्धो विवेकरहितो जनतापकारी ह्यत्युन्नतः प्रपततीति किमत्र चित्रम् ॥
; ---------------------------------------------
; 1447 : page 1.276
    एतदर्थं कुलीनानां नृपाः कुर्वन्ति संग्रहम् ।
    आदिमध्यावसानेषु न ते यान्ति हि विक्रियाम् ॥ [Seite1.277]
; ---------------------------------------------
; 1448 : page 1.277
    एतद्धि परमं नार्याः कार्यं लोके सनातनम् ।
    प्राणानपि परित्यज्य यद्भर्तृहितमाचरेत् ॥
; ---------------------------------------------
; 1449 : page 1.277
    एतल्लन्धमिदं च लभ्यमधिकं तन्मूललभ्यं ततो
	//लभ्यं चापरमित्यनारतमहो लभ्यं धनं ध्यायसि ।
    नैतद्वेत्सि पुनर्भवन्तमचिरादाशापिशाची बला-
	//त्सर्वग्रासमियं ग्रसिष्यति महामोहान्धकारावृतम् ॥
; ---------------------------------------------
; 1450 : page 1.277
    एतस्ताद्विरमेन्द्रियार्थगहनादायासदादाश्रय
	//श्रेयोमार्गमशेषदुःखशमनव्यापारदक्षं क्षणात् ।
    आत्मीभावमुपैहि संत्यज निजां कल्लोललोलां गतिं
	//मा भूयो भज भङ्गुरां भवरतिं चेतः प्रसीदाधुना ॥
; ---------------------------------------------
; 1451 : page 1.277
    एतावज्जन्मसाफल्यं यदनायत्तवृत्तिता ।
    ये पराधीनतां यातास्ते चेज्जीवन्ति के मृताः ॥ [Seite1.278]
; ---------------------------------------------
; 1452 : page 1.278
    एतावज्जन्मसाफल्यं देहिनामिह देहिषु ।
    प्राणैरर्थैर्धिया वाचा श्रेय एवाचरेत्सदा ॥
; ---------------------------------------------
; 1453 : page 1.278
    एतावानेव पुरुषः कृतं यस्मिन्न नश्यति ।
    यावच्च कुर्यादन्योऽस्य कुर्याद्बहुगुणं ततः ॥
; ---------------------------------------------
; 1454 : page 1.278
    एतावानेव पुरुषो यज्जायात्मा प्रजेति ह ।
    विप्राः प्राहुस्तथा चैतद्यो भर्ता सा स्मृताङ्गना ॥
; ---------------------------------------------
; 1455 : page 1.278
    एतावानेव पुरुषो यदमर्षी यदक्षमी ।
    क्षमावान्निरमर्षश्च नैव स्त्री न पुनः पुमान् ॥
; ---------------------------------------------
; 1456 : page 1.278
+   <s>एतावान्पुरुषस्तात</s> s. Spruch 1453.
    एताश्चलद्वलयसंहतिमेखलोत्थझंकारनूपुरपराजितराजहंसाः ।
    कुर्वन्ति कस्य न मनो विवशं तरुण्यो विश्वस्तमुग्धहरिणीसदृशेक्षणान्तैः ॥
; ---------------------------------------------
; 1457 : page 1.279
+   <s>एताः स्खलद्वलयसंहति</s> s. den vorangehenden Spruch.
    एताः स्वार्थपरा नार्यः केवलं स्वसुखे रताः ।
    न तासां वल्लभो यस्मात्स्वसुतोऽपि सुखं विना ॥
; ---------------------------------------------
; 1458 : page 1.279
    एता हसन्ति च रुदन्ति च वित्तहेतोर्विश्वासयन्ति पुरुषं न च विश्वसन्ति ।
    तस्मान्नरेण कुलशीलसमन्वितेन वेश्याः श्मशानसुमना इव वर्जनीयाः ॥
; ---------------------------------------------
; 1459 : page 1.279
    एनेन गुणाः पङ्कज सन्तोऽपि न ते प्रकाशमायान्ति ।
    यल्लक्ष्मीवसतेस्तव मधुपैरुपभुज्यते कोशः ॥
; ---------------------------------------------
; 1460 : page 1.279
    एते सत्पुरुषाः परार्थघटकाः स्वार्थं परित्यज्य ये
	//सामान्यास्तु परार्थमुद्यमभृतः स्वार्थाविरोधेन ये ।
    तेऽमी मानुषराक्षसाः परहितं स्वार्थाय विघ्नन्ति ये
	//ये तु घ्नन्ति निरर्थकं परहितं ते के न जानीमहे ॥
; ---------------------------------------------
; 1461 : page 1.280
+   <s>एतैः संधिं न कुर्वीत</s> s. nach Spruch <s>बालो वृद्धो दीर्धरोगः</s>.
    एरण्डभिण्डार्कनलैः प्रभूतैरपि संचितैः ।
    दारुकृत्यं यथा नास्ति तथैवाज्ञैः प्रयोजनम् ॥
; ---------------------------------------------
; 1462 : page 1.280
    एवं कुकर्म सर्वस्य फलत्यात्मनि सर्वदा ।
    यो यद्वपति बीजं हि लभते सोऽपि तत्फलम् ॥
; ---------------------------------------------
; 1463 : page 1.280
    एवं च भाषते लोकश्चन्दनं किल शीतलम् ।
    पुत्रगात्रस्य संस्पर्शश्चन्दनादतिरिच्यते ॥
; ---------------------------------------------
; 1464 : page 1.280
    एवं ज्ञात्वा नरेन्द्रेण भृत्याः कार्या विचक्षणाः ।
    कुलीनाः शौर्यसंपन्नाः शक्ता भक्ताः क्रमागताः ॥
; ---------------------------------------------
; 1465 : page 1.280
    एवं न शक्नुवन्तीह यद्यत्कर्तुमशेषतः ।
    यथाशक्ति न तस्यांशमपि कुर्वन्त्यबुद्धयः ॥
; ---------------------------------------------
; 1466 : page 1.280
    एवं निसर्गचपला ललना विवेकवैराग्यदायिबहुदुश्चरितप्रबन्धाः ।
    साध्वी तु काचिदपि तासु कुलं विशालं यालंकरोत्यभिनवा खमिवेन्दुलेखा ॥  [Seite1.281]
; ---------------------------------------------
; 1467,1468 : page 1.281
    एवमुत्तमजन्मानस्तिर्यञ्चोऽप्यापदि प्रिये ।
    प्रभुं नोज्झन्ति मित्रं वा तारयन्ति ततः पुनः ॥
    हीनजात्युद्भवा ये तु तेषां स्पृशति नाशयम् ।
    कदाचिदपि सत्त्वं वा स्नेहो वा चञ्चलात्मनाम् ॥
; ---------------------------------------------
; 1469 : page 1.281
+   <s>एवमेव कुले जाताः</s> s. Spruch 69.
+   <s>एवमेव मनुष्याणाम्</s> s. nach Spruch <s>यथा ग्रामान्तरं गच्छन्</s>.
+   <s>एवं पूर्वैर्गतो मार्गः</s> s. Spruch <s>यथा हि सार्थं गच्छन्तम्</s>.
    एवं प्रज्ञैव परमं बलं न तु पराक्रमः ।
    यत्प्रभावेण निहतः शशकेनापि केसरी ॥
; ---------------------------------------------
; 1470 : page 1.281
+   <s>एवं मनुष्यमप्येकम्</s> s. Spruch <s>महानप्येकजो वृक्षः</s> fg.
    एष ते विद्रुमच्छायो मरुमार्ग इवाधरः ।
    कस्य नो तनुते तन्वि पिपासाकुलितं मनः ॥
; ---------------------------------------------
; 1471 : page 1.281
    एष स्वभावो नारीणामनुभूय पुरा सुखम् ।
    अल्पामप्यापदं प्राप्य दुष्यन्ति प्रजहत्यपि ॥
; ---------------------------------------------
; 1472 : page 1.282
+   <s>एषां न विद्या न तपः</s> s. Spruch <s>येषां न विद्या न तपः</s>.
    एषा हि प्रकृतिः स्त्रीणामा सृष्टे रघुनन्दन ।
    समस्थमनुरज्यन्ते विषमस्थं त्यजन्ति च ॥
; ---------------------------------------------
; 1473 : page 1.282
    एषैव महती लज्जा सदाचारस्य भूपतेः ।
    यदकालभवो मृत्युस्तस्य संस्पृशति प्रजाः ॥
; ---------------------------------------------
; 1474 : page 1.282
    एष्टव्या बहवः पुत्रा गुणवन्तो बहुश्रुताः ।
    तेषां वै समवेतानां यदि कश्चिद्गयां व्रजेत् ॥
; ---------------------------------------------
; 1475 : page 1.282
    एष्टव्या बहवः पुत्रा यद्येकोऽपि गयां व्रजेत् ।
    यजेत वाश्वमेधेन नीलं वा वृषमुत्सृजेत् ॥
; ---------------------------------------------
; 1476 : page 1.282
    एष्टव्या बहवः पुत्रा यद्येकोऽपि गयां व्रजेत् ।
    यत्रासौ प्रथितो लोकेष्वक्षय्यकरणो वटः ॥
; ---------------------------------------------
; 1477 : page 1.282
    एहि गच्छ पतोत्तिष्ठ वद मौनं समाचर ।
    एवमाशाग्रहग्रस्तैः क्रीडन्ति धनिनोऽर्थिभिः ॥ [Seite1.283]
; ---------------------------------------------
; 1478 : page 1.283
    एह्यागच्छ समाश्रयासनमिदं कस्माच्चिराद्दृश्यसे
	//का वार्त्ता अतिदुर्बलोऽसि कुशलं प्रीतोऽस्मि ते दर्शनात् ।
    एवं नीचजनेऽपि युज्यति गृहं प्राप्ते सतां सर्वदा
	//धर्मोऽयं गृहमेधिनां निगदितः स्मार्तैर्लघुः स्वर्गदः ॥
; ---------------------------------------------
; 1479,1480,1481 : page 1.283
    ऐकमत्यमुपागम्य शास्त्रदृष्टेन वर्त्मना ।
    मन्त्रिणो यत्र निरतास्तमाहुर्मन्त्रमुत्तमम् ॥
    बह्वीरपि मतीर्दत्त्वा मन्त्रिणां मन्त्रनिर्णये ।
    पुनर्यत्रैकतां याति स मन्त्रो मध्यमः स्मृतः ॥
    गर्हितान्योऽन्यमतयो मन्त्रिणो ब्रुवते सदा ।
    न चैकमत्यं शेषोऽस्ति मन्त्रः सोऽधम उच्यते ॥
; ---------------------------------------------
; 1482 : page 1.284
    ऐन्दवादर्चिषः कामी शिशिरं हव्यवाहनम् ।
    अबलाविरहक्लेशविह्वलो गणयत्ययम् ॥
; ---------------------------------------------
; 1483 : page 1.284
    ऐश्वर्यधनरत्नानां प्रत्यमित्रे निवर्तताम् ।
    दृष्टा हि पुनरावृत्तिर्जीवतामिति नः श्रुतम् ॥
; ---------------------------------------------
; 1484 : page 1.284
    ऐश्वर्यमदपापिष्ठा मदाः पानमदादयः ।
    ऐश्वर्यमदमत्तो हि नापतित्वा विबुध्यते ॥
; ---------------------------------------------
; 1485 : page 1.284
    ऐश्वर्यमदमत्तांश्च मत्तान्मद्यमदेन च ।
    अप्रमत्ताशठाः शूरा विक्रान्ताः पर्युपासते ॥
; ---------------------------------------------
; 1486 : page 1.284
    ऐश्वर्यमीर्ष्या नैर्घृण्यं क्षीवत्वं निर्विवेकता ।
    एकैकं किं न यत्कुर्यात्पञ्चाग्नित्वे तु का कथा ॥
; ---------------------------------------------
; 1487 : page 1.285
    ऐश्वर्यस्य विभूषणं सुजनता शौर्यस्य वाक्संयमो
	//ज्ञानस्योपशमः कुलस्य विनयो वित्तस्य पात्रे व्ययः ।
    अक्रोधस्तपसः क्षमा प्रभवितुर्धर्मस्य निर्व्याजता
	//सर्वेषामपि सर्वकारणमिदं शीलं परं भूषणम् ॥
; ---------------------------------------------
; 1488 : page 1.285
    ऐश्वर्यात्सह संबन्धं न कुर्याच्च कदा च न ।
    गते च गौरवं नास्ति आगते च धनक्षयः ॥
; ---------------------------------------------
; 1489 : page 1.285
    ऐश्वर्ये वा सुविस्तीर्णे व्यसने वा सुदारुणे ।
    रज्ज्वेव पुरुषं बद्ध्वा कृतान्तः परिकर्षति ॥
; ---------------------------------------------
; 1490 : page 1.285
    ऐहलौकिकमीहन्ते मांसशोणितवर्धनम् ।
    पारलौकिककार्येषु प्रसुप्ता भृशनास्तिकाः ॥
; ---------------------------------------------
; 1491 : page 1.285
    ओंकारे सत्प्रदीपे मृगय गृहपतिं सूक्ष्ममेवान्तरस्थं
	//संयम्य द्वारबाह्यं पवनमविरतं नायकं चेन्द्रियाणाम् ।
    वाग्जालं कस्य हेतोर्विरचयसि गिरा दृश्यते नैव किंचि-
	//द्देहस्थं पश्य नाथं भ्रमसि किमपरं शास्त्रमोहान्धकारे ॥ [Seite1.286]
; ---------------------------------------------
; 1492 : page 1.286
    औचित्यमेकमेकत्र गुणानां राशिरेकतः ।
    विषायते गुणग्राम औचित्यपरिवर्जितः ॥
; ---------------------------------------------
; 1493 : page 1.286
    औत्सुक्यमात्रमवसादयति प्रतिष्ठा क्लिश्नाति लब्धपरिपालनवृत्तिरेव ।
    नातिश्रमापनयनाय यथा श्रमाय राज्यं स्वहस्तधृतदण्डमिवातपत्रम् ॥
; ---------------------------------------------
; 1494 : page 1.286
    औदार्यं दाक्षिण्यं पापजुगुप्सा च निर्मलो बोधः ।
    लिङ्गानि धर्मसिद्धेः प्रायेण जनप्रियत्वं च ॥
; ---------------------------------------------
; 1495 : page 1.286
    औरसं कृतसंबन्धं तथा वंशक्रमागतम् ।
    रक्षितं व्यसनेभ्यश्च मित्रं ज्ञेयं चतुर्विधम् ॥
; ---------------------------------------------
; 1496 : page 1.286
    औरसानपि पुत्रान्हि त्यजन्त्यहितकारिणः ।
    समर्थान्प्रतिगृह्णन्ति परानपि नराघिपाः ॥ [Seite1.287]
; ---------------------------------------------
; 1497 : page 1.287
    औषधानां च मन्त्राणां बुद्धेश्चैव महात्मनाम् ।
    असाध्यं नास्ति लोकेऽत्र किंचिद्ब्रह्माण्डमध्यगम् ॥
; ---------------------------------------------
; 1498 : page 1.287
    औषधानि च मन्त्राणि नक्षत्रं शकुनं ग्रहाः ।
    भाग्यकाले प्रसन्नाः स्युरभाग्ये निष्फलाश्च ते ॥
; ---------------------------------------------
; 1499 : page 1.287
+   <s>औषधार्थसुमन्त्राणाम्</s> s. Spruch 1497.
    कंसो रावणो रामश्च राजा दुर्योधनस्तथा ।
    चत्वारोऽपि महामूर्खाः पञ्चमो शालिवाहनः ॥
; ---------------------------------------------
; 1500,1501 : page 1.287
    कः कस्य पुरुषो बन्धुः किमाप्यं कस्य केनचित् ।
    एको हि जायते जन्तुरेक एव विनश्यति ॥
    तस्मान्माता पिता चेति राम सज्जेत यो नरः ।
    उन्मत्त इव स ज्ञेयो नास्ति कश्चिद्धि कस्यचित् ॥
; ---------------------------------------------
; 1502 : page 1.288
    कः कालः कानि मित्राणि को देशः कौ व्ययागमौ ।
    कश्चाहं का च मे शक्तिरिति चिन्त्यं मुहुर्मुहुः ॥
; ---------------------------------------------
; 1503 : page 1.288
    कः पूज्यः सद्वृत्तः कमधममाचक्षते चलितवृत्तम् ।
    केन जितं जगदेतत्सत्यतितिक्षावता पुंसा ॥
; ---------------------------------------------
; 1504 : page 1.288
    कः प्रार्थितोऽपि दास्यति तृणतुषपरिमाणमात्रमप्यधिकम् ।
    अन्तर्ललाटसंपुटविकटाक्षरमालिकां मुक्त्वा ॥
; ---------------------------------------------
; 1505 : page 1.288
+   <s>कटुत्वं सत्यवादित्वम्</s> s. Spruch <s>पटुत्वं सत्यवादित्वम्</s>.
    कठिनहृदये मुञ्च भ्रान्तिं व्यलीककथाश्रितां
	//पिशुनवचनैर्दुःखं नेतुं न युक्तमिमं जनम् ।
    किमिदमथ वा सत्यं मुग्धे त्वयाद्य विनिश्चितं
	//यदभिरुचितं तन्मे कृत्वा प्रिये सुखमास्यताम् ॥
; ---------------------------------------------
; 1506 : page 1.288
    कण्टकस्य च भग्नस्य दन्तस्य चलितस्य च ।
    अमात्यस्य च दुष्टस्य मूलादुद्धरणं वरम् ॥
; ---------------------------------------------
; 1507 : page 1.289
    कण्टकेनापि विद्धस्य महती वेदना भवेत् ।
    चक्रभीषणखड्गाद्यैर्मार्यमाणस्य किं पुनः ॥
; ---------------------------------------------
; 1508 : page 1.289
    कण्ठगतैरप्यसुभिः कस्यात्मा नोपसर्पते जातु ।
    मूर्खस्य विषादस्य च गर्वस्य तथा कृतघ्नस्य ॥
; ---------------------------------------------
; 1509 : page 1.289
    कति नमन्ति महीषु महीरुहाः सुरभिपुष्परसालफलालयाः ।
    सुरभयन्ति न चान्यमहीरुहमिति यशस्तु परं त्वयि चन्दन ॥
; ---------------------------------------------
; 1510 : page 1.289
    कथं राजा स्थितो धर्मे परदारान्परामृशेत् ।
    रक्षणीया विशेषेण राजदारा महाबल ॥
; ---------------------------------------------
; 1511 : page 1.289
+   <s>कथंचिदह्नि हृदये</s> s. nach Spruch <s>राजन्राजन्युपाद्यायः</s>.
+   <s>कथं त्वया न सेव्यन्ते</s> s. den folgenden Spruch.
    कथं नाम न सेव्यन्ते यत्नतः परमेश्वराः ।
    अचिरेणैव ये तुष्टाः पूरयन्ति मनोरथान् ॥
; ---------------------------------------------
; 1512 : page 1.289
+   <s>कथमपि पुनः प्रत्यावृत्ते</s> s. den folgenden Spruch.
    कथमपि मया प्रत्यावृत्ते प्रिये स्खलितोत्तरे विरहकृशया कृत्वा व्याजं प्रकल्पितमश्रु तत् ।
    असहनसखीश्रोत्रप्राप्तिप्रमादससंभ्रमं प्रचलितदृशा शून्ये गेहे समुच्छ्वसितं पुनः ॥ [Seite1.290]
; ---------------------------------------------
; 1513 : page 1.290
    कथमपि सखि क्रीडाकोपाद्व्रजेति मयोदिते कठिनहृदयस्त्यक्त्वा शय्यां बलाद्गत एव सः ।
    इति सरभसं ध्वस्तप्रेम्णि व्यपेतघृणे जने पुनरपि हतव्रीडं चेतः प्रयाति करोमि किम् ॥
; ---------------------------------------------
; 1514,1515 : page 1.290
    कथमुत्पद्यते धर्मः कथं धर्मः प्रवर्धते ।
    कथं च स्थाप्यते धर्मः कथं धर्मो विनश्यति ॥
    सत्येनोत्पद्यते धर्मो दयादानैर्विवर्धते ।
    क्षमया स्थाप्यते धर्मः क्रोधलोभैर्विनश्यति ॥
; ---------------------------------------------
; 1516 : page 1.290
    कथमेतत्कुचद्वंद्वं पतितं तव सुन्दरि ।
    पश्याधःखनने मूढ पतन्ति गिरयोऽपि च ॥
; ---------------------------------------------
; 1517,1518 : page 1.291
    कथं भार्यामृते धर्ममर्थं वा पुरुषो प्रभो ।
    प्राप्नोति काममथ वा तस्यां त्रितयमाहितम् ॥
    तथैव भर्तारमृते भार्या धर्मादिसाधने ।
    न समर्था त्रिवर्गोऽयं दांपत्यं समुपाश्रितः ॥
; ---------------------------------------------
; 1519 : page 1.291
    कदर्थितस्यापि हि धैर्यवृत्तेर्न शक्यते धैर्यगुणः प्रमार्ष्टुम् ।
    अधःकृतस्यापि तनूनापातो नाधः शिखा याति कदाचिदेव ॥
; ---------------------------------------------
; 1520 : page 1.291
    कदर्यमाक्रोशकमश्रुतं च वनौकसं धूर्तममान्यमानिनम् ।
    निष्ठूरिणं दृढवैरं कृतघ्नमेतान्भृशार्तोऽपि न जातु याचेत् ॥
; ---------------------------------------------
; 1521 : page 1.291
    कदर्योपार्जितं वित्तं भोग्यं भाग्यवतां भवेत् ।
    दन्ता अदन्ति कष्टेन जिह्वा ग्रसति लीलया ॥
; ---------------------------------------------
; 1522 : page 1.291
    कदा कान्तागारे परिमलमिलत्पुष्पशयने शयानः कान्तायाः कुचयुगमहं वक्षसि वहन् ।
    अये कान्ते मुग्धे कुटिलनयने चन्द्रवदने प्रसीदेति क्रोशन्निमिषमिव नेष्यामि दिवसान् ॥
; ---------------------------------------------
; 1523 : page 1.292
    कदा नौ संगमो भावीत्याकीर्णे वक्तुमक्षमम् ।
    अवेक्ष्य कान्तमबला लीलापद्मं न्यमीलयत् ॥
; ---------------------------------------------
; 1524 : page 1.292
    कदा भिक्षाभक्तैः करकलितगङ्गाम्बुतरलैः
	//शरीरं मे स्थास्यत्युपरतसमस्तेन्द्रियसुखम् ।
    कदा ब्रह्माभ्यासस्थिरतनुतयारण्यविहगाः
	//पतिष्यन्ति स्थाणुभ्रमहतधियः स्कन्धशिरसि ॥
; ---------------------------------------------
; 1525 : page 1.292
    कदा वाराणस्याममरतटिनीरोधसि वसन्वसानः कौपीनं शिरसि निदधानोऽञ्जलिपुटम् ।
    अये गौरीनाथ त्रिपुरहर शंभो त्रिनयन प्रसीदेति क्रोशन्निमिषमिव नेष्यामि दिवसान् ॥
; ---------------------------------------------
; 1526 : page 1.292
    कनकभूषणसंग्रहणोचितो यदि मणिस्त्रपुणि प्रतिबध्यते ।
    न स विरौति न चापि स शोभते भवति योजयितुर्वचनीयता ॥
; ---------------------------------------------
; 1527 : page 1.293
+   <s>कन्थाखण्डमिदं प्रयच्छ</s> s. Spruch <s>वासःखण्डमिदं प्रयच्छ</s>.
    कन्दुको भित्तिनिक्षिप्त इव प्रतिफलन्मुहुः ।
    आपतत्यात्मनः प्रायो दोषोऽन्यस्य चिकीर्षितः ॥
; ---------------------------------------------
; 1528 : page 1.293
    कन्या वरयते रूपं माता वित्तं पिता श्रुतम् ।
    बान्धवाः कुलमिच्छन्ति मिष्टान्नमितरे जनाः ॥
; ---------------------------------------------
; 1529 : page 1.293
    कपटं च बहुतरं न जानाति हि कश्च न ।
    कौलिको विष्णुरूपेण भुञ्जति राजकन्यकाम् ॥
; ---------------------------------------------
; 1530 : page 1.293
    कपालसंधिर्विज्ञेयः केवलं समसंधितः ।
    संप्रदानाद्भवति य उपहारः स उच्यते ॥
; ---------------------------------------------
; 1531 : page 1.293
    कपाले मार्जारः पय इति कराँल्लोढि शशिन-
	//स्तरुच्छिद्रप्रोतान्बिसमिति करी संकलयति ।
    रतान्ते तल्पस्थान्हरति वनिताप्यंशुकमिति
	//प्रभामत्तश्चन्द्रो जगदिदमहो विप्लवयति ॥
; ---------------------------------------------
; 1532 : page 1.294
    कपीनां वसयाश्वानां वह्निदाहसमुद्भवा ।
    व्यथा विनाशमभ्येति तमः सूर्योदये यथा ॥
; ---------------------------------------------
; 1533 : page 1.294
+   <s>कपीनां मेदसा दोषः</s> s. den vorangehenden Spruch.
    कपोले पत्त्राली करतलनिरोधेन मृदिता निपीतो निःश्वासैरयममृतहृद्योऽधररसः ।
    मुहुः कण्ठे लग्नस्तरलयति बाष्पः स्तनतटं प्रियो मन्युर्जातस्तव निरनुरोधे न तु वयम् ॥
; ---------------------------------------------
; 1534 : page 1.294
    कमठकुलाचलदिग्गजफणिपतिविधृतापि चलति वसुधेयम् ।
    प्रतिपन्नममलमनसां न चलति पुंसां युगान्तेऽपि ॥
; ---------------------------------------------
; 1535 : page 1.294
    कमण्डलूपमोऽमात्यस्तनुत्यागो बहुग्रहः ।
    नृपतिः किंक्षणो मूर्खो दरिद्रः किंवराटकः ॥
; ---------------------------------------------
; 1536 : page 1.294
    कमलेः समकेशं ते कमलेर्ष्याकरं मुखम् ।
    कमलेख्यं करोषि त्वं कमलेवोन्मदिष्णुषु ॥
; ---------------------------------------------
; 1537 : page 1.295
+   <s>कम्पमानस्त्वधोऽवेक्षी</s> s. Spruch 989, v. l.
    कं पृच्छामः सुराः स्वर्गे निवसामो वयं भुवि ।
    किं वा काव्यरसः स्वादुः किं वा स्वादीयसी सुधा ॥
; ---------------------------------------------
; 1538 : page 1.295
    करमुदयमहीधरस्तनाग्रे गलिततमःपटलांशुके निवेश्य ।
    विकसितकुमुदेक्षणं विचुम्बत्ययममरेशदिशो मुखं सुधांशुः ॥
; ---------------------------------------------
; 1539 : page 1.295
+   <s>करसादोऽम्बरत्यागः</s> s. den folgenden Spruch.
    करस्पन्दोऽम्बरत्यागस्तेजोहानिः सरागता ।
    वारुणीसङ्गजावस्था भानुनाप्यनुभूयते ॥
; ---------------------------------------------
; 1540 : page 1.295
    करान्प्रसार्य रविणा दक्षिणाशावलम्बिना ।
    न केवलमनेनात्मा दिवसोऽपि लघूकृतः ॥
; ---------------------------------------------
; 1541 : page 1.295
    करिष्यन्न प्रभाषेत कृतान्येव तु दर्शयेत् ।
    धर्मकामार्थकार्याणि तथा मन्त्रो न भिद्यते ॥
; ---------------------------------------------
; 1542 : page 1.295
    करेण दानं मुनिराददानो भक्तस्य संकेतमिति ब्रवीति ।
    लोकद्वयेच्छाफलसंप्रदाने दत्तो मया दक्षिणहस्त एषः ॥ [Seite1.296]
; ---------------------------------------------
; 1543 : page 1.296
    करे श्लाघ्यस्त्यागः शिरसि गुरुपादप्रणमनं
	//मुखे सत्या वाणी विजयिभुजयोर्वीर्यमतुलम् ।
    हृदि स्वच्छा वृत्तिः श्रुतमधिगतं च श्रवणयो-
	//र्विनाप्यैश्वर्येण प्रकृतिमहतां मण्डनमिदम् ॥
; ---------------------------------------------
; 1544 : page 1.296
+   <s>करोति नाम नीतिज्ञः</s> s. Spruch 1545.
    करोति निर्मलाधारस्तुच्छस्यापि महार्घताम् ।
    अम्बुनो बिन्दुरल्पोऽपि शुक्तौ मुक्ताफलं भवेत् ॥
; ---------------------------------------------
; 1545 : page 1.296
    करोतु नाम नीतिज्ञो व्यवसायमितस्ततः ।
    फलं पुनस्तदेव स्याद्यद्विधेर्मनसि स्थितम् ॥
; ---------------------------------------------
; 1546 : page 1.296
    कर्णविषेण च भग्नः किं किं न करोति बालिशो लोकः ।
    क्षपणकतामपि धत्ते पिबति सुरां नरकपालेन ॥
; ---------------------------------------------
; 1547 : page 1.297
    कर्णस्त्वचं शिबिर्मांसं जीवं जीमूतवाहनः ।
    ददौ दधीचिरस्थीनि न नास्त्यदेयं महात्मनाम् ॥
; ---------------------------------------------
; 1548 : page 1.297
+   <s>कर्णाकारप्रतिध्वानैः</s> s. Spruch <s>वर्णाकारप्रतिध्वानैः</s>.
    कर्णामृतं सूक्तिरसं विमुच्य दोषेषु यत्नः सुमहान्खलस्य ।
    अवेक्षते केलिवनं प्रविष्टः क्रमेलकः कण्टकजालमेव ॥
; ---------------------------------------------
; 1549 : page 1.297
+   <s>कर्णावघातैरपि ताड्यमानाः</s> s. Spruch <s>दानार्थिनो मधुकरा यदि</s>.
    कर्णिनालीकनाराचान्निर्हरन्ति शरीरतः ।
    वाक्शल्यस्तु न निर्हर्तुं शक्यो हृदिशयो हि सः ॥
; ---------------------------------------------
; 1550 : page 1.297
    कर्तव्यमेव कर्मेति मनोरेष विनिश्चयः ।
    एकान्तेन ह्यनीहोऽयं पराभवति पूरुषः ॥
; ---------------------------------------------
; 1551 : page 1.297
    कर्तव्यः संचयो नित्यं कर्तव्यो नातिसंचयः ।
    अतिसंचयशीलोऽसौ धनुषा जम्बुको हतः ॥
; ---------------------------------------------
; 1552 : page 1.297
    कर्तव्यानि च मित्राणि दुर्बलानि बलीनि च ।
    पश्य कूर्मपतिर्बद्धो मूषिकेण विमोचितः ॥ [Seite1.298]
; ---------------------------------------------
; 1553 : page 1.298
    कर्तव्यान्येव मित्राणि सबलान्यबलान्यपि ।
    हस्तियूथं वने बद्धं मूषकैः परिमोक्षितम् ॥
; ---------------------------------------------
; 1554 : page 1.298
    कर्पूर इव दग्धोऽपि शक्तिमान्यो जने जने ।
    नमोऽस्त्ववार्यवीर्याय तस्मै मकरकेतवे ॥
; ---------------------------------------------
; 1555 : page 1.298
    कर्म खल्विह कर्तव्यं जानतामित्रकर्षण ।
    अकर्माणो हि जीवन्ति स्थावरा नेतरे जनाः ॥
; ---------------------------------------------
; 1556 : page 1.298
    कर्म चात्महितं कार्यं तीक्ष्णं वा यदि वा मृदु ।
    ग्रस्यतेऽकर्मशीलस्तु सदानर्थैरकिंचनः ॥
; ---------------------------------------------
; 1557 : page 1.298
    कर्मणः फलनिर्वृत्तिं स्वयमश्नाति कारकः ।
    प्रत्यक्षं दृश्यते लोके कृतस्यापकृतस्य च ॥
; ---------------------------------------------
; 1558 : page 1.298
    कर्मणा बाध्यते बुद्धिर्बुद्ध्या कर्म न बाध्यते ।
    सुबुद्धिरपि यद्रामो हैमं हरिणमन्वगात् ॥ [Seite1.299]
; ---------------------------------------------
; 1559 : page 1.299
+   <s>कर्मणा मनसा वाचा चक्षुषा</s> s. Spruch <s>चक्षुषा मनसा वाचा</s>.
    कर्मणा मनसा वाचा यत्नाद्धर्मं समाचरेत् ।
    अस्वर्ग्यं लोकविद्विष्टं धर्ममप्याचरेन्न तु ॥
; ---------------------------------------------
; 1560 : page 1.299
    कर्मणा मनसा वाचा यदभीक्ष्णं निषेवते ।
    तदेवापहरत्येनं तस्मात्कल्याणमाचरेत् ॥
; ---------------------------------------------
; 1561 : page 1.299
+   <s>कर्मणा येन केनैव</s> s. den folgenden Spruch.
    कर्मणा येन तेनैव मृदुना दारुणेन च ।
    उद्धरेद्दीनमात्मानं समर्थो धर्ममाचरेत् ॥
; ---------------------------------------------
; 1562 : page 1.299
    कर्मणो हि प्रधानत्वं किं कुर्वन्ति शुभा ग्रहाः ।
    वसिष्ठदत्तलग्नोऽपि रामः प्रव्रजितो वनम् ॥
; ---------------------------------------------
; 1563 : page 1.299
    कर्मभिः स्वैरवाप्तस्य जन्मनः पितरो यथा ।
    राज्ञां तथान्ये राज्यस्य प्रवृत्तावेव कारणम् ॥
; ---------------------------------------------
; 1564 : page 1.300
    कर्मभूमिमिमां प्राप्य कर्तव्यं कर्म यच्छुभम् ।
    अग्निर्वायुश्च सोमश्च कर्मणां फलभागिनः ॥
; ---------------------------------------------
; 1565 : page 1.300
    कर्म लोकविरुद्धं तु कुर्वाणं क्षणदाचर ।
    तीक्ष्णं सर्वजनो हन्ति सर्पं दुष्टमिवागतम् ॥
; ---------------------------------------------
; 1566 : page 1.300
    कर्मानुमेयाः सर्वत्र परोक्षगुणवृत्तयः ।
    तस्मात्परोक्षवृत्तीनां फलैः कर्म विभाव्यते ॥
; ---------------------------------------------
; 1567 : page 1.300
    कर्मान्यजन्मनि कृतं सदसच्च दैवं तत्केवलं भवति जन्मनि सत्कुलाद्ये ।
    बाल्यात्परं विनयसौष्ठवपात्रतापि पुंदैवजा कृषिवदित्यत उद्यमेत ॥
; ---------------------------------------------
; 1568 : page 1.300
    कर्मायत्तं फलं पुंसां बुद्धिः कर्मानुसारिणी ।
    तथापि सुधिया भाव्यं सुविचार्यैव कुर्वता ॥
; ---------------------------------------------
; 1569,1570 : page 1.301
    कर्मेन्द्रियाणि संयम्य आस्ते मनसा स्मरन् ।
    इन्द्रियार्थान्विमूढात्मा मिथ्याचारः स उच्यते ॥
    यस्त्विन्द्रियाणि मनसा नियम्यारभतेऽर्जुन ।
    कर्मेन्द्रियैः कर्मयोगमसक्तः स विशिष्यते ॥
; ---------------------------------------------
; 1571 : page 1.301
    कलक्वणितगर्भेण कण्ठेनाघूर्णितेक्षणः ।
    पारावतः परिभ्रम्य रिरंसुश्चुम्बति प्रियाम् ॥
; ---------------------------------------------
; 1572 : page 1.301
    कलङ्कमुक्तं तनुमध्यनामिका स्तनद्वयी च त्वदृते न हन्त्यतः ।
    न याति भूतं गणने भवन्मुखे कलङ्कमुक्तं तनुमध्यनामिका ॥

; correction: तनुमद्ध्यनामिका > तनुमध्यनामिका 	
; ---------------------------------------------
; 1573,1574 : page 1.301
    कलङ्कयन्ति सन्मार्गजुषः परिभवन्त्यलम् ।
    वात्या इवातिचपलाः स्त्रियो भूरिरजोवृताः ॥
    तत्तासु न प्रसक्तव्यं धीरसत्त्वैः सुबुद्धिभिः ।
    शीलमभ्यसनीयं तु वीतरागपदाप्तये ॥
; ---------------------------------------------
; 1575 : page 1.302
    कलहान्तानि हर्म्याणि कुवाक्यान्तं च सौहृदम् ।
    कुराजान्तानि राष्ट्राणि कुकर्मान्तं यशो नृणाम् ॥
; ---------------------------------------------
; 1576 : page 1.302
    कलामिन्दुः करं दाता धारां धाराधरो यदि ।
    संकोचयिष्यते तर्हि जीविष्यति कथं जगत् ॥
; ---------------------------------------------
; 1577 : page 1.302
    कलौ दशसहस्रेषु हरिस्त्यजति मेदिनीम् ।
    तदर्धं जाह्नवीतोयं तदर्धं ग्रामदेवताः ॥
; ---------------------------------------------
; 1578 : page 1.302
    कल्पद्रुमाश्च सन्तश्च नार्हन्ति समशीर्षिकाम् ।
    अर्थिनां प्रार्थिताः पूर्वे फलन्त्यन्ये स्वयं यतः ॥
; ---------------------------------------------
; 1579 : page 1.302
    कल्पद्रुमो न जानाति न ददाति बृहस्पतिः ।
    अयं तु जगतीजानिर्जानाति च ददाति च ॥
; ---------------------------------------------
; 1580 : page 1.302
    कल्पद्रुमोऽपि काले न भवेद्यदि फलप्रदः ।
    को विशेषस्तदा तस्य वन्यैरन्यमहीरुहैः ॥
; ---------------------------------------------
; 1581 : page 1.302
    कल्पयति येन वृत्तिं सदसि च सद्भिः प्रशस्यते येन ।
    स गुणस्तेन गुणवता रक्ष्यः संवर्धनीयश्च ॥ [Seite1.303]
; ---------------------------------------------
; 1582 : page 1.303
    कवयः किं न पश्यन्ति किं न भक्ष्यन्ति वायसाः ।
    मद्यपाः किं न जल्पन्ति किं न कुर्वन्ति योषितः ॥
; ---------------------------------------------
; 1583 : page 1.303
    कवयः परितुष्यन्ति नेतरे कविसूक्तिभिः ।
    नह्यकूपारवत्कूपा वर्धन्ते विधुकान्तिभिः ॥
; ---------------------------------------------
; 1584 : page 1.303
    कविः करोति काव्यानि स्वादु जानाति पण्डितः ।
    सुन्दर्या अपि लावण्यं पतिर्जानाति नो पिता ॥
; ---------------------------------------------
; 1585 : page 1.303
    कवित्वमारोग्यमतीव मेधा स्त्रीणां प्रियत्वं कनकस्य लाभः ।
    सर्वेषु तथ्यं स्वजनेषु पूजा स्वर्गस्थितानां किल चिह्नमेतत् ॥
; ---------------------------------------------
; 1586 : page 1.303
    कवीन्दुं नौमि वाल्मीकिं यस्य रामायणीं कथाम् ।
    चन्द्रिकामिव चिन्वन्ति चकोरा इव साधवः ॥ [Seite1.304]
; ---------------------------------------------
; 1587 : page 1.304
    कश्च दैवेन सौमित्रे योद्धुमुत्सहते सह ।
    यस्येह निग्रहोपायो न कथं च न विद्यते ॥
; ---------------------------------------------
; 1588 : page 1.304
    कश्चित्कस्यचिदेव स्यात्सुहृद्विश्रम्भभाजनम् ।
    पद्मं विकासयत्यर्कः संकोचयति कैरवम् ॥
; ---------------------------------------------
; 1589 : page 1.304
    कश्चित्तरति काष्ठेन सुगम्भीरां महानदीम् ।
    स तारयति तत्काष्ठं स च काष्ठेन तार्यते ॥
; ---------------------------------------------
; 1590 : page 1.304
    कश्चित्पुमान्क्षिपति मां प्रति रूक्षवाचं सोऽहं क्षमाभवनमेत्य मुदं प्रयामि ।
    शोकं व्रजामि पुनरेवमयं तपस्वी चारित्रतः स्खलितवानिति मन्निमित्तम् ॥
; ---------------------------------------------
; 1591 : page 1.304
    कश्चिदाम्रवणं छित्त्वा पलाशांश्च निषिञ्चति ।
    पुष्पं दृष्ट्वा फले गृध्नुः स शोचति फलागमे ॥
; ---------------------------------------------
; 1592 : page 1.304
    कश्चिदाश्रयसौन्दर्याद्धत्ते शोभामसज्जनः ।
    प्रमदालोचनन्यस्तं मलीमसमिवाञ्जनम् ॥ [Seite1.305]
; ---------------------------------------------
; 1593 : page 1.305
    कश्चुम्बति कुलपुरुषो वेश्याधरपल्लवं मनोज्ञमपि ।
    चारभटचौरचेटकनटविटनिष्ठीवनशरावम् ॥
; ---------------------------------------------
; 1594 : page 1.305
    कः शक्रः कतमः स्रष्टा वराकः कतमो यमः ।
    सत्यव्रतानां भूपानां कर्तुं शासनलङ्घनम् ॥
; ---------------------------------------------
; 1595 : page 1.305
+   <s>कः शूरो विजितेन्द्रियः</s> s. Spruch <s>को लाभो गुणिसंगमः</s>.
    कः श्रद्धास्यति भूतार्थं सर्वो मां तुलयिष्यति ।
    शङ्कनीया हि लोकेऽस्मिन्निष्प्रतापा दरिद्रता ॥
; ---------------------------------------------
; 1596 : page 1.305
    कष्टं खलु मूर्खत्वं कष्टं खलु यौवनेऽपि दारिद्र्यम् ।
    कष्टादपि कष्टतरं परगृहवासः प्रवासश्च ॥
; ---------------------------------------------
; 1597 : page 1.305
    कष्टं च खलु मूर्खत्वं कष्टं च खलु यौवनम् ।
    कष्टात्कष्टतरं चैव परगेहनिवासनम् ॥
; ---------------------------------------------
; 1598 : page 1.306
    कष्टं जीवति गणको गणिका कथकश्च सेवको वैद्यः ।
    दिवसे दिवसे मरणं परजनमनरञ्जनी वृत्तिः ॥
; ---------------------------------------------
; 1599 : page 1.306
    कष्टा वृत्तिः पराधीना कष्टो वासो निराश्रयः ।
    निर्धनो व्यवसायश्च सर्वकष्टा दरिद्रता ॥
; ---------------------------------------------
; 1600 : page 1.306
    कस्तूरीतिलकं बाले भाले मा कुरु मा कुरु ।
    कलङ्कशङ्कया राहुर्ग्रसिष्यति तवाननम् ॥
; ---------------------------------------------
; 1601 : page 1.306
    कस्तूरीवरपत्त्रभङ्गनिकरो भ्रष्टो न गण्डस्थले
	//नो लुप्तं सखि चन्दनं स्तनतटे धौतं न नेत्राञ्जनम् ।
    रागो न स्खलितस्तवाधरपुटे ताम्बूलसंवर्धितः
	//किं रुष्टासि गजेन्द्रमन्दगमने किं वा शिशुस्ते पतिः ॥
; ---------------------------------------------
; 1602 : page 1.306
    कस्त्वं भद्र खलेश्वरोऽहमिह किं घोरे वने स्थीयते
	//शार्दूलादिभिरेव हिंस्रपशुभिः खाद्योऽहमित्याशया ।
    कस्मात्कष्टमिदं त्वया व्यवसितं मद्देहमांसाशिनः
	//प्रत्युत्पन्ननृमांसभक्षणधियस्ते घ्नन्तु सर्वान्नरान् ॥
; ---------------------------------------------
; 1603 : page 1.307
    कस्त्वं भोः कथयामि दैवहतकं मां विद्धि शाखोटकं
	//वैराग्यादिव वक्षि साधु विदितं कस्मादिदं कथ्यते ।
    वामेनात्र वटस्तमध्वगजनः सर्वात्मना सेवते
	//न च्छायापि परोपकारकृतये मार्गस्थितस्यापि मे ॥
; ---------------------------------------------
; 1604 : page 1.307
    कस्माद्भयमिह मरणादन्धादपि को विशिष्यते रागी ।
    कः शूरो यो ललनालोचनबाणैर्न विव्यथितः ॥
; ---------------------------------------------
; 1605 : page 1.307
    कस्मै नमः सुरैरपि सुतरां क्रियते दयाप्रधानाय ।
    कस्मादुद्विजितव्यं संसारारण्यतः सुधिया ॥
; ---------------------------------------------
; 1606 : page 1.307
    कस्य दोषः कुले नास्ति व्याधिना को न पीडितः ।
    व्यसनं केन न प्राप्तं कस्य सौख्यं निरन्तरम् ॥
; ---------------------------------------------
; 1607 : page 1.308
    कस्य वशे प्राणिगणः सत्यप्रियभाषिणो विनीतस्य ।
    क्व स्थातव्यं न्याय्ये पथि दृष्टादृष्टलाभाय ॥
; ---------------------------------------------
; 1608 : page 1.308
    कस्यास्ति नाशो मनसो वितत्या क्व सर्वथा नास्ति भयं विमुक्तौ ।
    शल्यं परं किं निजमूर्खतैव के के ह्युपास्या गुरवश्च सन्तः ॥
; ---------------------------------------------
; 1609 : page 1.308
    कः स्वभावगभीराणां लक्षयेद्बहिरापदम् ।
    बालापत्येन भृत्येन यदि सा न प्रकाश्यते ॥
; ---------------------------------------------
; 1610 : page 1.308
    कांश्चित्तुच्छयति प्रपूरयति वा कांश्चिन्नयत्युन्नतिं
	//कांश्चित्पातविधौ करोति च पुनः कांश्चिन्नयत्याकुलान् ।
    अन्योऽन्यं प्रतिपक्षसंहतिमिमां लोकस्थितिं बोधय-
	//न्नेष क्रीडति कूपयन्त्रघटिकान्यायप्रसक्तो विधिः ॥
; ---------------------------------------------
; 1611 : page 1.308
    कांश्चिदर्थान्नरः प्राज्ञो लघुमूलान्महाफलान् ।
    क्षिप्रमारभते कर्तुं न विघ्नयति तादृशान् ॥
; ---------------------------------------------
; 1612 : page 1.308
    काकः कृष्णः पिकः कृष्णः को भेदः पिककाकयोः ।
    वसन्तसमये प्राप्ते काकः काकः पिकः पिकः ॥ [Seite1.309]
; ---------------------------------------------
; 1613 : page 1.309
    काकः पद्मवने धृतिं न लभते हंसोऽपि कूपोदके
	//श्वानः सिंहगुहां गतो न रमते नीचोऽपि भद्रासने ।
    कुस्त्री सत्पुरुषं गता न रमते नीचं जनं वाञ्छति
	//या यस्य प्रकृतिः स्वभावजनिता दुःखेन सा मुच्यते ॥
; ---------------------------------------------
; 1614 : page 1.309
    काकतालीयवत्प्राप्तं दृष्ट्वापि निधिमग्रतः ।
    न स्वयं दैवमादत्ते पुरुषार्थमपेक्षते ॥
; ---------------------------------------------
; 1615 : page 1.309
    काकमाम्सं शुनोच्छिष्टं स्तोकं तदपि दुर्बलम् ।
    भक्षितेनापि किं तेन तृप्तिर्येन न जायते ॥
; ---------------------------------------------
; 1616 : page 1.309
    काकस्य चञ्चुर्यदि हेमयुक्ता माणिक्ययुक्तौ चरणौ च तस्य ।
    एकैकपक्षे गजराजमुक्ता तथापि काको न च राजहंसः ॥
; ---------------------------------------------
; 1617 : page 1.309
    का काबला निधुवनश्रमपीडिताङ्गी निद्रां गता दयितबाहुलतानुबद्धा ।
    सा सा तु यातु भवनं मिहिरोद्गमोऽयं संकेतवाक्यमिति काकचया वदन्ति ॥  [Seite1.310]
; ---------------------------------------------
; 1618 : page 1.310
    काके शौचं द्यूतकारेषु सत्यं सर्पे क्षान्तिः स्त्रीषु कामोपशान्तिः ।
    क्लीबे धैर्यं मद्यपे तत्त्वचिन्ता राजा मित्रं केन दृष्टं श्रुतं वा ॥
; ---------------------------------------------
; 1619 : page 1.310
    काचः काञ्चनसंसर्गाद्धत्ते मारकतीं द्युतिम् ।
    तथा सत्संनिधानेन मूर्खो याति प्रवीणताम् ॥
; ---------------------------------------------
; 1620 : page 1.310
    का चिन्ता मम जीवने यदि हरिर्विश्वंभरो गीयते
	//नो चेदर्भकजीवनाय जननीस्तन्यं कथं निर्ममे ।
    इत्यालोच्य मुहुर्मुहुर्यदुपते लक्ष्मीपते केवलं
	//त्वत्पादाम्बुजसेवनेन सततं कालो मया नीयते ॥
; ---------------------------------------------
; 1621 : page 1.310
    काचे मणिर्मणौ काचो येषां बुद्धिः प्रवर्तते ।
    न तेषां संनिधौ भृत्यो नाममात्रोऽपि तिष्ठति ॥
; ---------------------------------------------
; 1622 : page 1.311
+   <s>काचो मणिर्मणिः काचः</s> s. den vorangehenden Spruch.
    काञ्च्या गाढतरावनद्धवसनप्रान्ता किमर्थं पुन-
	//र्मुग्धाक्षी स्वपितीति तत्परिजनं स्वैरं प्रिये पृच्छति ।
    मातः स्वप्तुमपीह वारयति मामित्याहितक्रोधया
	//पर्यस्य स्वपनच्छलेन शयने दत्तोऽवकाशस्तया ॥
; ---------------------------------------------
; 1623 : page 1.311
    का तव कान्ता कस्ते पुत्रः संसारोऽयमतीव विचित्रः ।
    कस्य त्वं वा कुत आयातस्तत्त्वं चिन्तय तदिदं भ्रातः ॥
; ---------------------------------------------
; 1624 : page 1.311
    कानीनस्य मुनेः स्वबान्धववधूवैधव्यविध्वंसिनो
	//नप्तारः खलु गोलकस्य तनयाः कुण्डाः स्वयं पाण्डवाः ।
    तेऽमी पञ्च समानयोनिरतयस्तेषां गुणोत्कीर्तना-
	//दक्षय्यं सुकृतं भवेदविकलं धर्मस्य सूक्ष्मा गतिः ॥
; ---------------------------------------------
; 1625 : page 1.312
    कान्तं वक्ति कपोतिकाकुलतया नाथान्तकालोऽधुना
	//व्याधोऽधो धृतचापशानितशरः श्येनः परिभ्राम्यति ।
    इत्थं सत्यहिना स दष्ट इषुणा श्येनोऽपि तेनाहत-
	//स्तूर्णं तौ तु यमालयं प्रति गतौ दैवी विचित्रा गतिः ॥
; ---------------------------------------------
; 1626 : page 1.312
    कान्ताकटाक्षविशिखा न खनन्ति यस्य चित्तं न निर्दहति कोपकृतानुतापः ।
    कर्षति भूरिविषयाश्च न लोभपाशैर्लोकत्रयं जयति कृत्स्नमिदं स वीरः ॥
; ---------------------------------------------
; 1627 : page 1.312
    कान्ता चन्द्रोदयो वीणापञ्चमध्वनिरित्यमी ।
    ये नन्दयन्ति सुखितान्दुःखितान्व्यथयन्ति ते ॥
; ---------------------------------------------
; 1628 : page 1.312
    कान्तारे वनदुर्गेषु कृच्छ्रास्वापत्सु संभ्रमे ।
    उद्यतेषु च शस्त्रेषु नास्ति सत्त्ववतां भयम् ॥
; ---------------------------------------------
; 1629 : page 1.312
    कान्तारेष्वपि विश्रामो जनस्याध्वनिकस्य वै ।
    यः सदारः स विश्वास्यस्तस्माद्दाराः परा गतिः ॥
; ---------------------------------------------
; 1630 : page 1.313
    कान्तावियोगः स्वजनापमान ऋणस्य शेषं कुनृपस्य सेवा ।
    दरिद्रभावाद्विमुखं च मित्रं विनाग्निना पञ्च दहन्ति कायम् ॥
; ---------------------------------------------
; 1631 : page 1.313
    कान्ते कत्यपि वासराणि गमय त्वं मीलयित्वा दृशौ
	//स्वस्ति स्वस्ति निमीलयामि नयने यावन्न शून्या दिशः ।
    आयाता वयमागमिष्यति सुहृद्वर्गस्य भाग्योदयैः
	//संदेशो वद कस्तवाभिलषितस्तीर्थेषु तोयाञ्जलिः ॥
; ---------------------------------------------
; 1632 : page 1.313
    कान्ते तथा कथमपि प्रथितं मृगाक्ष्या चातुर्यमुद्धतमनोभवया रतेषु ।
    तत्कूजितान्यनुवदद्भिरनेकवारं शिष्यायितं गृहकपोतशतैर्यथास्याः ॥
; ---------------------------------------------
; 1633 : page 1.313
    कान्तेत्युत्पललोचनेति विपुलश्रोणीभरेत्युत्सुकः
	//पीनोत्तुङ्गपयोधरेति सुमुखाम्भोजेति सुभ्रूरिति ।
    दृष्ट्वा माद्यति मोदतेऽभिरमते प्रस्तौति विद्वानपि
	//प्रत्यक्षाशुचिपुत्रिकां स्त्रियमहो मोहस्य दुश्चेष्टितम् ॥
; ---------------------------------------------
; 1634 : page 1.314
    कान्ते सागसि शायिते प्रियसखीवेषं विधायागते
	//भ्रान्त्यालिङ्ग्य मया रहस्यमुदितं तत्संगमाकाङ्क्षया ।
    मुग्धे दुष्करमेतदित्यतितरामुक्त्वा सहासं बला-
	//दालिङ्ग्य च्छलितास्मि तेन कितवेनाद्य प्रदोषागमे ॥
; ---------------------------------------------
; 1635 : page 1.314
+   <s>कान्पृच्छामः सुराः स्वर्गे</s> s. Spruch 1537.
    का प्रीतिः सह मार्जारैः का प्रीतिरवनीपतेः ।
    का प्रीतिः गणिकासार्धं का प्रीतिर्भिक्षुकैः सह ॥
; ---------------------------------------------
; 1636 : page 1.314
    कामं वनेषु हरिणास्तृणेन जीवन्त्ययत्नसुलभेन ।
    विदधति धनिषु न दैन्यं ते किल पशवो वयं सु्धियः ॥
; ---------------------------------------------
; 1637 : page 1.314
    कामं शीर्णपलाशसंहतिकृतां कन्थां वसानो वने
	//कुर्यामम्बुभिरप्ययाचितसुखैः प्राणानुबन्धस्थितिम् ।
    साङ्गग्लानि सवेपितं सचकितं सान्तर्निदाघज्वरं
	//वक्तुं न त्वहमुत्सहे सकृपणं देहीति दीनं वचः ॥
; ---------------------------------------------
; 1638 : page 1.315
    कामः क्रोधस्तथा लोभो हर्षो मानो मदस्तथा ।
    षड्वर्गमुत्सृजेदेतमस्मिंस्त्यक्ते सुखी नृपः ॥
; ---------------------------------------------
; 1639 : page 1.315
    कामक्रोधग्राहवतीं पञ्चेन्द्रियजलां नदीम् ।
    नावं धृतिमयीं कृत्वा जन्मदुर्गाणि संतर ॥
; ---------------------------------------------
; 1640 : page 1.315
    कामक्रोधमदोन्मत्ताः स्त्रीणां ये वशवर्तिनः ।
    न ते जलेन शुध्यन्ति स्नानतीर्थशतैरपि ॥
; ---------------------------------------------
; 1641 : page 1.315
    कामक्रोधानृतद्रोहलोभमोहमदादयः ।
    नमन्ति यत्र राजेन्द्र तमेव ब्राह्मणं विदुः ॥
; ---------------------------------------------
; 1642 : page 1.315
    कामक्रोधावनादृत्य धर्ममेवानुपालय ।
    धर्मः श्रेयस्करतमो राज्ञां भरतसत्तम ॥
; ---------------------------------------------
; 1643 : page 1.315
    कामक्रोधौ तु संयम्य योऽर्थान्धर्मेण पश्यति ।
    प्रजास्तमनुवर्तन्ते समुद्रमिव सिन्धवः ॥ [Seite1.316]
; ---------------------------------------------
; 1644 : page 1.316
    कामक्रोधौ पुरस्कृत्य योऽर्थं राजानुतिष्ठति ।
    न स धर्मं न चाप्यर्थं प्रतिगृह्णाति बालिशः ॥
; ---------------------------------------------
; 1645 : page 1.316
    कामक्रोधौ हि पुरुषमर्थेभ्यो व्यपकर्षतः ।
    तौ तु शत्रू विनिर्जित्य राजा विजयते महीम् ॥
; ---------------------------------------------
; 1646 : page 1.316
    कामं कामयमानस्य यदा कामः समृध्यते ।
    अथैनमपरः कामस्तृष्णा विध्यति बाणवत् ॥
; ---------------------------------------------
; 1647 : page 1.316
    कामं क्रोधं लोभं मोहं त्यक्त्वात्मानं पश्य हि कोऽहम् ।
    आत्मज्ञानविहीना मूढास्ते पच्यन्ते नरके गूढाः ॥
; ---------------------------------------------
; 1648 : page 1.316
+   <s>कामं क्रोधं च मृत्युं च</s> s. Spruch 1639.
    कामं क्रोधं च लोभं च दम्भं दर्पं च भूमिपः ।
    सम्यग्विजेतुं यो वेद स महीमभिजायते ॥
; ---------------------------------------------
; 1649 : page 1.316
    कामं क्रोधं तथा लोभं स्वादु शृङ्गारकौतुके ।
    अतिनिद्रां च सेवां च विद्यार्थी ह्यष्ट वर्जयेत् ॥
; ---------------------------------------------
; 1650 : page 1.317
    काम जानामि ते मूलं संकल्पात्किल जायसे ।
    न त्वां संकल्पयिष्यामि समूलो न भविष्यसि ॥
; ---------------------------------------------
; 1651 : page 1.317
+   <s>कामं जीर्णपलाशसंहति</s> s. Spruch 1637.
    कामधेनुगुणा विद्या सदैव फलदायिनी ।
    प्रवासे मातृसदृशी विद्या गुप्तं धनं स्मृतम् ॥
; ---------------------------------------------
; 1652 : page 1.317
+   <s>कामलोभग्रहाकीर्णाम्</s> s. Spruch 1639.
    कामवृत्तोऽन्वयं लोकः कृत्स्नः समुपवर्तते ।
    यद्वृत्ताः सन्ति राजानस्तद्वृत्ताः सन्ति मानवाः ॥
; ---------------------------------------------
; 1653 : page 1.317
    कामः सर्वात्मना हेयः स चेद्धातुं न शक्यते ।
    स्वभार्यां प्रति कर्तव्यः सैव तस्य हि भेषजम् ॥
; ---------------------------------------------
; 1654 : page 1.317
    कामात्मता न प्रशस्ता न चैवेहास्त्यकामता ।
    काम्यो हि वेदाधिगमः कर्मयोगश्च वैदिकः ॥
; ---------------------------------------------
; 1655 : page 1.318
    कामानामपि दातारं कर्तारं मनसां प्रियम् ।
    रक्षितारं न मृष्यन्ति स्वभर्तारमलं स्त्रियः ॥
; ---------------------------------------------
; 1656 : page 1.318
+   <s>कामानुबन्धं नुदते</s> s. den folgenden Spruch.
    कामानुसारी पुरुषः कामाननु विनश्यति ।
    कामान्व्युदस्य धुनुते यत्किंचित्पुरुषो रजः ॥
; ---------------------------------------------
; 1657 : page 1.318
    कामाभिभूतः क्रोधाद्वा यो मिथ्या प्रतिपद्यते ।
    स्वेषु चान्येषु वा तस्य न सहाया भवन्त्युत ॥
; ---------------------------------------------
; 1658 : page 1.318
    कामाय स्पृहयत्यात्मा संयतोऽपि मनीषिणः ।
    वीथीनियमितोऽप्युक्षा शष्पमासाद्य धावति ॥
; ---------------------------------------------
; 1659 : page 1.318
    कामार्तां स्वयमायान्तीं यो न भुङ्क्ते नितम्बिनीम् ।
    सोऽवश्यं नरकं याति तन्निःश्वासहतो नरः ॥
; ---------------------------------------------
; 1660 : page 1.318
    कामिनीकायकान्तारे कुचपर्वतदुर्गमे ।
    मा संचर मनःपान्थ तत्रास्ते स्मरतस्करः ॥
; ---------------------------------------------
; 1661 : page 1.319
    कामिन्याः कुचदुर्गपर्वतभुवि त्वं मा मनःपान्थक
	//संचारं कुरु रोमराजिगहने तत्रास्ति नाभ्यां गुहा ।
    तल्लीनो मधुसूदनस्य तनयस्तोनात्र चौरेण भो
	//निर्वस्त्रीक्रियते दिवापि हि नरो रात्रौ तु किं कथ्यते ॥
; ---------------------------------------------
; 1662 : page 1.319
    कामिन्यो नीचगामिन्यस्तटिन्य इव निश्चितम् ।
    दारा राज्ञोऽपि यत्ताराः प्रलयं यान्ति गोपतेः ॥
; ---------------------------------------------
; 1663 : page 1.319
    कायक्लेशेन महता पुरुषः प्राप्नुयात्फलम् ।
    तत्फलं लभते नारी सुखेन पतिपूजया ॥
; ---------------------------------------------
; 1664 : page 1.319
    कायः संनिहितापायः संपदः पदमापदाम् ।
    समागमाः सापगमाः सर्वमुत्पादि भङ्गुरम् ॥
; ---------------------------------------------
; 1665 : page 1.319
    कायेन कुरुते पापं मनसा संप्रधार्य तत् ।
    अनृतं जिह्वया चाह त्रिविधं कर्मपातकम् ॥
; ---------------------------------------------
; 1666 : page 1.320
    कारणात्प्रियतामेति द्वेष्यो भवति कारणात् ।
    अर्थार्थी जीवलोकोऽयं न कश्चित्कस्यचित्प्रियः ॥
; ---------------------------------------------
; 1667 : page 1.320
    कारणान्मित्रतां याति कारणादेति शत्रुताम् ।
    तस्मान्मित्रत्वमेवात्र योज्यं वैरं न धीमता ॥
; ---------------------------------------------
; 1668 : page 1.320
    कारणेनैव जायन्ते मित्राणि रिपवस्तथा ।
    रिपवो येन जायन्ते कारणं तत्परित्यजेत् ॥
; ---------------------------------------------
; 1669 : page 1.320
+   <s>कारणैश्चैव जायन्ते</s> s. den vorangehenden Spruch.
    कारुण्यं संविभागश्च यस्य भृत्येषु सर्वदा ।
    संभवेत्स महीपालस्त्रैलोक्यस्यापि रक्षणे ॥
; ---------------------------------------------
; 1670 : page 1.320
    कार्कश्यं स्तनयोर्दृशोस्तरलतालीकं मुखे दृश्यते
	//कौटिल्यं कचसंचये प्रवचने मान्द्यं त्रिके स्थूलता ।
    भीरुत्वं हृदये सदैव कथितं मायाप्रयोगः प्रिये
	//यासां दोषगणो गुणा मृगदृशां ताः किं नराणां प्रियाः ॥
; ---------------------------------------------
; 1671 : page 1.321
    कार्त्तिके वाथ चैत्रे वा विजिगीषोः प्रशस्यते ।
    यानमुत्कृष्टवीर्यस्य शत्रुदेशे न चान्यदा ॥
; ---------------------------------------------
; 1672 : page 1.321
    कात्स्न्येन निर्वर्णयितुं च रूपमिच्छन्ति तत्पूर्वसमागमानाम् ।
    न तु प्रियेष्वायतलोचनानां समग्रवर्तीनि विलोचनानि ॥
; ---------------------------------------------
; 1673 : page 1.321
    कार्पण्यं दर्पमानौ च भयमुद्वेग एव च ।
    अर्थजानि विदुः प्राज्ञा दुःखान्येतानि देहिनाम् ॥
; ---------------------------------------------
; 1674 : page 1.321
    कार्पण्येन यशः क्रुधा गुणचयो दम्भेन सत्यं क्षुधा
	//मर्यादा व्यसनैर्धनानि विपदा स्थैर्यं प्रमादैर्द्विजः ।
    पैशुन्येन कुलं मदेन विनयो दुश्चेष्टया पौरुषं
	//दारिद्र्येण जनादरो ममतया चात्मप्रकाशो हतः ॥
; ---------------------------------------------
; 1675 : page 1.321
    कार्यं शक्तावपि प्राणैस्त्राणं शरणमागते ।
    निजपृष्ठानुगो धातुं प्रदीपः किं न रक्षति ॥
; ---------------------------------------------
; 1676 : page 1.322
    कार्यकाले विपत्तौ यो भृत्यो हि याचते धनम् ।
    सोत्सारणीयः सपदि नीतिज्ञावनिपालकैः ॥
; ---------------------------------------------
; 1677 : page 1.322
    कार्यते यच्च क्रियते सच्चासच्च कृताकृतम् ।
    तत्राश्वसीत सत्कृत्वा असत्कृत्वा न विश्वसेत् ॥
; ---------------------------------------------
; 1678 : page 1.322
    कार्यस्य हि गरीयस्त्वान्नीचानामपि कालवित् ।
    सतोऽपि दोषान्प्रच्छाद्य गुणानप्यसतो वदेत् ॥
; ---------------------------------------------
; 1679 : page 1.322
    कार्यस्यापेक्षया भुक्तं विषमप्यमृतायते ।
    सर्वेषां प्राणिनां यत्र नात्र कार्या विचारणा ॥
; ---------------------------------------------
; 1680 : page 1.322
    कार्याकार्यमनायैरुन्मार्गनिरर्गलैर्गलन्मतिभिः ।
    नाकर्ण्यते विकर्णैर्नयोक्तिभिर्युक्तमुक्तमपि ॥
; ---------------------------------------------
; 1681 : page 1.322
    कार्याण्यर्थावमर्देन स्वनुरक्तोऽपि साधयन् ।
    नोपेक्ष्यः सचिवो राज्ञा वाञ्छता भूतिमायतौ ॥
; ---------------------------------------------
; 1682 : page 1.323
+   <s>कार्यानुमेयाः सर्वत्र</s> s. Spruch 1566.
    कार्याण्युत्तमदण्डसाहसफलान्यायाससाध्यानि ये
	//बुद्ध्या संशमयन्ति नीतिकुशलाः साम्नैव ते मन्त्रिणः ।
    निःसाराल्पफलानि ये त्वविधिना वाञ्छन्ति दण्डोद्यमै-
	//स्तेषां दुर्नयचेष्टितैर्नरपतेरारोप्यते श्रीस्तुलाम् ॥
; ---------------------------------------------
; 1683 : page 1.323
    कार्यापेक्षी जनः प्रायः प्रीतिमाविष्करोत्यलम् ।
    लोमार्थी शौण्डिकः शष्पैर्मेषं पुष्णाति पेशलैः ॥
; ---------------------------------------------
; 1684,1685 : page 1.323
    कार्ये कर्मणि निर्वृत्ते यो बहून्यपि साधयेत् ।
    पूर्वकार्याविरोधेन स कार्यं कर्तुमर्हति ॥
    नह्येकः साधको हेतुः स्वल्पस्यापीह कर्मणः ।
    यो ह्यर्थं बहुधा वेद स समर्थोऽर्थसाधने ॥
; ---------------------------------------------
; 1686 : page 1.324
    कार्येषु मन्त्री करणेषु दासी स्नेहेषु माता शयनेषु वेश्या ।
    धर्मानुकूला क्षमया धरित्री षङ्मङ्गला पुण्यवधूरिहैव ॥
; ---------------------------------------------
; 1687 : page 1.324
    कार्श्यं क्षुत्प्रभवं कदन्नमशनं शीतोष्णयोः पात्रता
	//पारुष्यं च शिरोरुहेषु शयनं मह्यास्तले केवले ।
    एतान्येव गृहे वहन्त्यवनतिं यान्त्युन्नतिं कानने
	//दोषा एव गुणीभवन्ति मुनिभिर्योग्ये पदे योजिताः ॥
; ---------------------------------------------
; 1688 : page 1.324
    कालः पचति भूतानि कालः संहरते प्रजाः ।
    कालः सुप्तेषु जागर्ति कालो हि दुरतिक्रमः ॥
; ---------------------------------------------
; 1689 : page 1.324
    कालक्रमेण परिणामवशादनर्घ्या भावा भवन्ति खलु पूर्वमतीव तुच्छाः ।
    मुक्तामणिर्जलदतोयकणोऽप्यणीयान्संपद्यते च चिरकीचकरन्ध्रमध्ये ॥
; ---------------------------------------------
; 1690 : page 1.325
    कालक्षेपो न कर्तव्य आयुर्याति दिने दिने ।
    निरीक्षते यमो राजा धर्मस्य विविधां गतिम् ॥
; ---------------------------------------------
; 1691 : page 1.325
    कालयापनमाशानां वर्धनं फलखण्डनम् ।
    विरक्तेश्वरचिह्नानि जानीयान्मतिमान्नरः ॥
; ---------------------------------------------
; 1692 : page 1.325
    कालवर्षी च पर्जन्यो धर्मचारी च पार्थिवः ।
    संपद्यदैषा भवति सा बिभर्ति सुखं प्रजाः ॥
; ---------------------------------------------
; 1693 : page 1.325
    कालः समविषमकरः परिणामसमानकारकः कालः ।
    कालः करोति पुरुषं दातारं याचितारं च ॥
; ---------------------------------------------
; 1694 : page 1.325
    कालः संप्रति वर्तते कलियुगं सत्या नरा दुर्लभा
	//देशाश्च प्रलयं गताः करभरैर्लोभं गताः पार्थिवाः ।
    नानाचौरगणा मुषन्ति पृथिवीमार्यो जनः क्षीयते
	//पुत्रस्यापि न विश्वसन्ति पितरः कष्टं युगे वर्तते ॥
; ---------------------------------------------
; 1695 : page 1.325
    कालः सुप्तेषु जागर्ति कालो हि दुरतिक्रमः ।
    कालः सर्वेषु भूतेषु चरत्यविधृतः समः ॥ [Seite1.326]
; ---------------------------------------------
; 1696 : page 1.326
    कालः सृजति भूतानि कालः संहरते प्रजाः ।
    संहरन्तं प्रजाः कालं कालः शमयते पुनः ॥
; ---------------------------------------------
; 1697 : page 1.326
    कालातिक्रमणं वृत्तेर्यो न कुर्वीत भूपतिः ।
    कदाचित्तं न मुञ्चन्ति भर्त्सिता अपि सेवकाः ॥
; ---------------------------------------------
; 1698 : page 1.326
    कालिदासकविता नवं वयो माहिषं दधि सशर्करं पयः ।
    एणमांसमबला च कोमला संभवन्तु मम जन्मजन्मनि ॥
; ---------------------------------------------
; 1699 : page 1.326
    कालेऽदाता पिता वाच्यो वाच्यश्चानुपयन्पतिः ।
    मृते भर्तरि पुत्रश्च वाच्यो मातुररक्षिता ॥
; ---------------------------------------------
; 1700 : page 1.326
    कालेन कृष्णाश्च सिताश्च रात्र्यः कालेन चन्द्रः प्रतिपूर्णबिम्बः ।
    नाकालतः पुष्पफलं द्रुमाणां नाकालवेगाः सरितो वहन्ति ॥
; ---------------------------------------------
; 1701 : page 1.327
    कालेन शीघ्राः प्रवहन्ति वाताः कालेन वृष्टिर्जलदानुपैति ।
    कालेन पद्मोत्पलवज्जलं च कालेन पुष्प्यन्ति नगा वनेषु ॥
; ---------------------------------------------
; 1702 : page 1.327
    काले मृदुर्यो भवति काले भवति दारुणः ।
    प्रसाधयति कृत्यानि शत्रुं चाप्यधितिष्ठति ॥
; ---------------------------------------------
; 1703 : page 1.327
    काले मृदुर्यो भवति काले भवति दारुणः ।
    स वै सुखमवाप्नोति लोकेऽमुष्मिन्निहैव च ॥
; ---------------------------------------------
; 1704 : page 1.327
    काले यथावदधिगतनरपतिकोपाद्यशेषवृत्तान्तः ।
    नृपभवने नतमूर्तिः संयतवस्त्रः शनैः प्रविशेत् ॥
; ---------------------------------------------
; 1705 : page 1.327
+   <s>काले वनेषु हरिणाः</s> s. Spruch 1636.
    काले संततवर्षिणो जलमुचः सस्यैः समृद्धा धरा
	//भूपाला निजधर्मपालनपरा विप्रास्त्रयीनिर्भराः ।
    स्वादुक्षीरनतोधसः प्रतिदिनं गावो निरस्तापदः
	//सन्तः शान्तिपरा भवन्तु कृतिनः सौजन्यभाजो जनः ॥
; ---------------------------------------------
; 1706 : page 1.327
    काले सहिष्णुर्गिरिवदसहिष्णुश्च वह्निवत् ।
    स्कन्धेनापि वहेच्छत्रून्प्रियाणि समुदाहरन् ॥ [Seite1.328]
; ---------------------------------------------
; 1707 : page 1.328
    कालोऽभ्युपैति सकृदेव नरं कथंचित्प्राप्नोति तं न स पुनः खलु कालकाङ्क्षी ।
    कालेन गोचरगताननपेक्ष्य भक्ष्यान्मन्दक्रमोऽप्यजगरः समुपैति सिद्धिम् ॥
; ---------------------------------------------
; 1708 : page 1.328
    कालो हि कुरुते भावान्सर्वलोके शुभाशुभान् ।
    कालः संक्षिपते सर्वाः प्रजा विसृजते पुनः ॥
; ---------------------------------------------
; 1709 : page 1.328
+   <s>कालो हि सकृदभ्येति</s> s. Spruch <s>यो हि कालो व्यतिक्रामेत्</s>.
    कालो हेतुं विकुरुते स्वार्थस्तमनुवर्तते ।
    स्वार्थं प्राज्ञोऽभिजानाति प्राज्ञं लोकोऽनुवर्तते ॥
; ---------------------------------------------
; 1710 : page 1.328
    का विद्या कवितां विनार्थिनि जने त्यागं विना श्रीश्च का
	//को धर्मश्च कृपां विना नरपतिः को नाम नीतिं विना ।
    कः सूनुर्विनयं विना कुलवधूः का स्वामिभक्तिं विना
	//भोगः को रमणीं विना क्षितितले किं जन्म कीर्तिं विना ॥
; ---------------------------------------------
; 1711 : page 1.329
    काव्यशास्त्रविनोदेन कालो गच्छति धीमताम् ।
    व्यसनेन तु मूर्खाणां निद्रया कलहेन वा ॥
; ---------------------------------------------
; 1712 : page 1.329
    काव्ये भव्यतमेऽपि विज्ञनिवहैरास्वाद्यमाने मुहु-
	//र्दोषान्वेषणमेव मत्सरजुषां नैसर्गिको दुर्ग्रहः ।
    कासारेऽपि विकासिपङ्कजचये खेलन्मराले पुनः
	//क्रौञ्चश्चञ्चुपुटेन कुञ्चितवपुः शम्बूकमन्वेषते ॥
; ---------------------------------------------
; 1713 : page 1.329
+   <s>कासी विवर्जयेच्चौर्यम्</s> s. Spruch 1715.
    काष्ठं कल्पतरुः सुमेरुरचलश्चिन्तामणिः प्रस्तरः
	//सूर्यस्तीव्रकरः शशी च विकलः क्षारो हि वारां निधिः ।
    कामो नष्टतनुर्बलिर्दितिसुतो नन्दी पशुः कामगो
	//नैतांस्ते तुलयामि भो रघुपते कस्योपमा दीयते ॥

; correction: काशी > कासी
; ---------------------------------------------
; 1714 : page 1.330
    काष्ठपाषाणधातूनां कृत्वा भावेन सेवनम् ।
    श्रद्धया च तथा सिद्धिस्तस्य विष्णुप्रसादतः ॥
; ---------------------------------------------
; 1715 : page 1.330
    कासवान्वर्जयेच्चौर्यं निद्रालुश्चर्मचौरिकाम् ।
    रोगवान्रसनालौल्यं धनवानल्पतः कलिम् ॥
; ---------------------------------------------
; 1716 : page 1.330
    कासारेषु सरित्सु सिन्धुषु तथा नीचेषु नीरग्रहं
	//धिक्तत्रापि शिरोनतिः किमपरं हेयं भवेन्मानिनाम् ।
    इत्यालोच्य विमुच्य चातकयुवा तेषु स्पृहामादरा-
	//दुद्ग्रीवस्तव वारिवाह कुरुते धाराधरालोकनम् ॥
; ---------------------------------------------
; 1717 : page 1.330
+   <s>कासी विवर्जयेच्चौर्यम्</s> s. Spruch 1715.
    काहर्निशमनुचिन्त्या संसारासारता न तु प्रमदा ।
    का प्रेयसी विधेया करुणा दाक्षिण्यमथ मैत्री ॥
; ---------------------------------------------
; 1718 : page 1.331
    किं रुद्धः प्रियया कयाचिदथ वा सख्या ममोद्धेजितः
	//किं वा कारणगौरवं किमपि यन्नाद्यागतो वल्लभः ।
    इत्यालोच्य मृगीदृशा करतले विन्यस्य वक्त्राम्बुजं
	//दीर्घं निःश्वसितं चिरं च रुदितं क्षिप्ताश्च पुष्पस्रजः ॥
; ---------------------------------------------
; 1719 : page 1.331
    किं लघुत्वगुरुत्वाभ्यां चरमोऽपि गुणैर्गुरुः ।
    केतकीकुसुमे पश्य लघुपत्त्रेऽपि गौरवम् ॥
; ---------------------------------------------
; 1720 : page 1.331
    किं वा व्योम विनार्केण किं तोयेन विना सरः ।
    किं मन्त्रेण विना राज्यं किं सत्येन विना वचः ॥
; ---------------------------------------------
; 1721 : page 1.331
    किं वेदैः स्मृतिभिः पुराणपठनैः शास्त्रैर्महाविस्तरैः
	//स्वर्गग्रामकुटीनिवासफलदैः कर्मक्रियाविभ्रमैः ।
    मुक्त्वैकं भवदुःखभाररचनाविध्वंसिकालानलं
	//स्वात्मानन्दपदप्रवेशकलनं शेषा वणिग्वृत्तयः ॥
; ---------------------------------------------
; 1722 : page 1.332
+   <s>किं शेषस्य भरव्यथा</s> s. Spruch 1737.
    किं शोच्यं कार्पण्यं सति विभवे किं प्रशस्यमौदार्यम् ।
    न तु गतवित्तस्य तथा प्रभविष्णोर्यत्सहिष्णुत्वम् ॥
; ---------------------------------------------
; 1723 : page 1.332
    किं सेवकस्य कुशलं कश्च राज्ञां सदा प्रियः ।
    कोऽर्थी न लाघवं यातः कः कालस्य न गोचरः ॥
; ---------------------------------------------
; 1724 : page 1.332
    किं स्याद्वर्णचतुष्टयेन वनजं वर्णैस्त्रिभिर्भूषणं
	//स्यादाद्येन मही त्रयेण च फलं मध्यद्वये प्राणदम् ।
    व्यस्ते गोत्रतुरंगघासकुसुमं प्रान्ते च संबोधनं
	//ये जानन्ति बुधोत्तमाः क्षितितले तेषामहं किंकरः ॥
; ---------------------------------------------
; 1725 : page 1.332
+   <s>किं कन्दर्प करं कदर्थयसि</s> s. Spruch <s>रे कन्दर्प करं कदर्थयसि</s>.
    किं कन्दाः कन्दरेभ्यः प्रलयमुपगता निर्झरा वा गिरिभ्यः
	//प्रध्वस्ता वा तरुभ्यः सरसफलभृतो वल्कलिन्यश्च शाखाः ।
    वीक्ष्यन्ते यन्मुखानि प्रसभमपगतप्रश्रयाणां खलानां
	//दुःखोपात्ताल्पवित्तस्मयपवनवशान्नर्तितभ्रूलतानि ॥
; ---------------------------------------------
; 1726 : page 1.333
    किं करिष्यति संसर्गः स्वभावो दुरतिक्रमः ।
    पश्याम्रफलसंसर्गी कषायो मधुरः कुतः ॥
; ---------------------------------------------
; 1727 : page 1.333
    किं करिष्यन्ति वक्तारः श्रोता यत्र न विद्यते ।
    नग्नक्षपणके देशे रजकः किं करिष्यति ॥
; ---------------------------------------------
; 1728 : page 1.333
    किं करोति नरः प्राज्ञः प्रेर्यमाणः स्वकर्मणा ।
    प्रायेण हि मनुष्याणां बुद्धिः कर्मानुसारिणी ॥
; ---------------------------------------------
; 1729 : page 1.333
    किं करोति नरः प्राज्ञः शूरो वाप्यथ पंण्डितः ।
    दैवं यस्य च्छलान्वेषि करोति विफलां क्रियाम् ॥
; ---------------------------------------------
; 1730 : page 1.334
    किं करोत्येव पाण्डित्यमस्थाने विनिवेशितम् ।
    अन्धकारप्रतिच्छन्ने घटे दीप इवाहितः ॥
; ---------------------------------------------
; 1731 : page 1.334
    किं कर्म यत्प्रीतिकरं मुरारेः क्वास्था न कार्या सततं भवाब्धौ ।
    अहर्निशं किं परिचिन्तनीयं संसारमिथ्यात्वशिवात्मतत्त्वम् ॥
; ---------------------------------------------
; 1732 : page 1.334
    किं कवेस्तस्य काव्येन किं काण्डेन धनुष्मतः ।
    परस्य हृदये लग्नं न घूर्णयति यच्छिरः ॥
; ---------------------------------------------
; 1733 : page 1.334
+   <s>किं किं वक्त्रमुपत्ये</s> a. Spruch 1780.
    किं कुर्मः कस्य वा ब्रूमो रामो नास्तीह भूतले ।
    प्रियाविरहजं दुःखं नान्यो जानाति कश्च न ॥
; ---------------------------------------------
; 1734 : page 1.334
    किं कुलेन विशालेन विद्याहीनस्य देहिनः ।
    अकुलीनोऽपि शास्त्रज्ञो दैवतैरपि पूज्यते ॥
; ---------------------------------------------
; 1735 : page 1.334
    किं कुलेन विशालेन शीलमेवात्र कारणम् ।
    कृमयः किं न जायन्ते कुसुमेषु सुगन्धिषु ॥ [Seite1.335]
; ---------------------------------------------
; 1736 : page 1.335
    किं कुलेनोपदिष्टेन शीलमेवात्र कारणम् ।
    भवन्ति सुतरां स्फीताः सुक्षेत्रे कण्टकिद्रुमाः ॥
; ---------------------------------------------
; 1737 : page 1.335
    किं कूर्मस्य भरव्यथा न वपुषि क्ष्मां न क्षिपत्येष य-
	//त्किं वा नास्ति परिश्रमो दिनपतेरास्ते न यन्निश्चलः ।
    किं त्वङ्गीकृतमुत्सृजन्न सहसा श्लाघ्यो जनो लज्जते
	//निर्वाहः प्रतिपन्नवस्तुषु सतामेतद्धि गोत्रव्रतम् ॥
; ---------------------------------------------
; 1738 : page 1.335
    किं क्रूरं स्त्रीहृदयं किं गृहिणो प्रियहिताय दारगुणाः ।
    किं कामः संकल्पः किं दुष्करसाधनं प्रज्ञा ॥
; ---------------------------------------------
; 1739 : page 1.335
    किं गजेन प्रभिन्नेन राजकर्माण्यकुर्वता ।
    स्थूलोऽपि यदि वास्थुलः श्रेयान्कृत्यकरः पुमान् ॥
; ---------------------------------------------
; 1740 : page 1.336
    किं गतेन यदि सा न जीवति प्राणिति प्रियतमा तथापि किम् ।
    इत्युदीक्ष्य नवमेघमालिकां न प्रयाति पथिकः स्वमन्दिरम् ॥
; ---------------------------------------------
; 1741 : page 1.336
    किं गहनं स्त्रीचरितं कश्चतुरो यो न खण्डितस्तेन ।
    किं दारिद्र्यमतोषः किं लघुतामूलकं याच्ञा ॥
; ---------------------------------------------
; 1742 : page 1.336
    किं चन्दनैः सकर्पूरैस्तुहिनैः किं च शीतलैः ।
    सर्वे ते मित्रगात्रस्य कलां नार्हन्ति षोडशीम् ॥
; ---------------------------------------------
; 1743 : page 1.336
+   <s>किं चान्यैर्न कुलाचारैः</s> s. Spruch <s>धनैर्न च कुलाचारैः</s>.
    किं चित्रं यदि वेदशास्त्रनिपुणो विप्रो भवेत्पण्डितः
	//किं चित्रं यदि नीतिशास्त्रनिपुणो राजा भवेद्धार्मिकः ।
    तच्चित्रं यदि रूपयौवनवती साध्वी भवेत्कामिनी
	//तच्चित्रं यदि निर्धनोऽपि पुरुषः पापं न कुर्यात्क्वचित् ॥
; ---------------------------------------------
; 1744 : page 1.336
    किंचिदेव ममत्वेन यदा भवति कल्पितम् ।
    तदेव परितापार्थं सर्वं संपद्यते तदा ॥ [Seite1.337]
; ---------------------------------------------
; 1745 : page 1.337
+   <s>किं चिन्मुद्रितपांसवः</s> s. Spruch <s>मन्दं मुद्रितपांसवः</s>.
    किं चोपवासी यदि चैकभोजी किं ब्रह्मचारी निजदारसेवी ।
    दानेन किं ते यदि वा त्वहिंसा मौनेन किं वा यदि सत्यवादी ॥
; ---------------------------------------------
; 1746 : page 1.337
    किं जातैर्बहुभिः पुत्रैः शोकसंतापकारकैः ।
    वरमेकः कुलालम्बी यत्र विश्राम्यते कुलम् ॥
; ---------------------------------------------
; 1747 : page 1.337
    किं जीवितमनवद्यं किं जाड्यं पाटवेऽप्यनभ्यासः ।
    को जागर्ति विवेकी का निद्रा मूढता जन्तोः ॥
; ---------------------------------------------
; 1748 : page 1.337
    किं तया क्रियते धेन्वा या न सूते न दुग्धदा ।
    कोऽर्थः पुत्रेण जातेन यो न विद्वान्न भक्तिमान् ॥
; ---------------------------------------------
; 1749 : page 1.337
    किं तया क्रियते लक्ष्म्या या वधूरिव केवला ।
    या न वेश्येव सामान्या पथिकैरपि भुज्यते ॥
; ---------------------------------------------
; 1750 : page 1.338
    किं तावत्सरसि सरोजमेतदारादाहो स्विन्मुखमवभासते युवत्याः ।
    संशय्य क्षणमिति निश्चिकाय कश्चिद्बिब्बोकैर्बकसहवासिनां परोक्षैः ॥
; ---------------------------------------------
; 1751 : page 1.338
+   <s>किं ते धनेन</s> s. den folgenden Spruch.
    किं ते धनैत्बान्धवैर्वापि किं ते किं ते दारैर्ब्राह्मण यो मरिष्यसि ।
    आत्मानमन्विच्छ गुहां प्रविष्टं पितामहास्ते क्व गताः पिता च ॥
; ---------------------------------------------
; 1752 : page 1.338
    किं तेन जातु जातेन मातुर्यौवनहारिणा ।
    आरोहति न यः स्वस्य वंशस्याग्रे ध्वजो यथा ॥
; ---------------------------------------------
; 1753 : page 1.338
+   <s>किं तेन भुवि जातेन</s> s. den vorangehenden Spruch.
    किं ते नम्रतया किमुन्नततया किं ते घनच्छायया
	/किं ते पल्लवलीलया किमनया चाशोक पुष्पश्रिया ।
    यत्त्वन्मूलनिषण्णखिन्नपथिकः स्तोमैः स्तुवन्नन्वहं
	//न स्वादूनि मृदूनि खादति फलान्युत्कण्ठमुत्कण्ठितः ॥
; ---------------------------------------------
; 1754 : page 1.339
    किं तेन हेमगिरिणा रजताद्रिणा वा यत्राश्रिताश्च तरवस्तरवस्त एव ।
    मन्यामहे मलयमेव यदाश्रयेण शाखोटनिम्बकुटजा अपि चन्दनाः स्युः ॥
; ---------------------------------------------
; 1755 : page 1.339
    किं तैर्ये नोपकुर्वन्ति सज्जना बद्धमुष्टयः ।
    सावग्रहैरिवाम्भोदैः किं तैरत्युन्नतैरपि ॥
; ---------------------------------------------
; 1756 : page 1.339
    किं दानमनाकाङ्क्षं किं मित्रं यन्निवारयति पापात् ।
    कोऽलंकारः शीलं किं वाचां मण्डनं सत्यम् ॥
; ---------------------------------------------
; 1757 : page 1.339
    किं दुर्मर्षं तितिक्षूणां किमकार्यमसाधुभिः ।
    किं न देयं वदान्यानां कः परः समदर्शिनाम् ॥
; ---------------------------------------------
; 1758 : page 1.340
    किं दुर्लभं सद्गुरुरस्ति लोके सत्संगतिर्ब्रह्मविचारणैव ।
    त्यागो हि सर्वस्य शिवात्मबोधः को दुर्जयः सर्वजनैर्मनोजः ॥
; ---------------------------------------------
; 1759 : page 1.340
    किं दुःसहं नु साधूनां विदुषां किमपेक्षितम् ।
    किमकार्यं कदर्याणां दुस्त्यजं किं धृतात्मनाम् ॥
; ---------------------------------------------
; 1760 : page 1.340
    किं देवकार्याणि नराधिपस्य कृत्वा विरोधं विषयस्थितानाम् ।
    तद्देवकार्यं जपयज्ञहोमा यस्याश्रुपाता न पतन्ति राष्ट्रे ॥
; ---------------------------------------------
; 1761 : page 1.340
+   <s>किं देवैः स्मृतिभिः</s> s. Spruch 1721.
    किं न पश्यथ हे लोका यन्निर्याति दिने दिने ।
    स्वदेहकश्मलं पूति तदाधारः कथं शुचिः ॥
; ---------------------------------------------
; 1762 : page 1.340
+   <s>किं न पश्यन्ति योगिनः</s> s. Spruch 1582.
    किं नु मे स्यादिदं कृत्वा किं नु मे स्यादकुर्वतः ।
    इति कर्माणि संचिन्त्य कुर्याद्वा पुरुषो न वा ॥
; ---------------------------------------------
; 1763 : page 1.341
    किमत्र चित्रं यत्सन्तः परानुग्रहतत्पराः ।
    नहि स्वदेहशैत्याय जायन्ते चन्दनद्रुमाः ॥
; ---------------------------------------------
; 1764 : page 1.341
    किमधिकमस्य ब्रूमो महिमानं वारिधेर्हरिर्यत्र ।
    अज्ञात एव शेते कुक्षौ निक्षिप्य भुवनानि ॥
; ---------------------------------------------
; 1765 : page 1.341
    किमनर्थफलं मानसमसंयतं का सुखावहा मैत्री ।
    सर्वव्यसनविनाशे को दक्षः सर्वथा परित्यागी ॥
; ---------------------------------------------
; 1766 : page 1.341
    किमप्यस्ति स्वभावेन सुन्दरं वाप्यसुन्दरम् ।
    यदेव रोचते यस्मै भवेत्तत्तस्य सुन्दरम् ॥
; ---------------------------------------------
; 1767 : page 1.341
    किमशक्यं बुद्धिमतां किमसाध्यं निश्चयं दृढं दधताम् ।
    किमवश्यं प्रियवचसां किमलभ्यमिहोद्यमस्थानाम् ॥
; ---------------------------------------------
; 1768 : page 1.341
    किमाराध्यं सदा पुण्यं कश्च सेव्यः सदागमः ।
    को ध्येयो भगवान्विष्णुः किं काम्यं परमं पदम् ॥
; ---------------------------------------------
; 1769 : page 1.342
    किमासेव्यं पुंसां सविधमनवद्यं द्युसरितः
	//किमेकान्ते ध्येयं चरणयुगलं कौस्तुभभृतः ।
    किमाराध्यं पुण्यं किमभिलषणीयं च करुणा
	//यदासक्त्या चेतो निरवधिविमुक्तौ प्रभवति ॥
; ---------------------------------------------
; 1770 : page 1.342
    किमिवाखिललोककीर्तितं कथयत्यात्मगुणं महामनाः ।
    वदिता न लघीयसोऽपरः स्वगुणं तेन वदत्यसौ स्वयम् ॥
; ---------------------------------------------
; 1771 : page 1.342
    किमिह बहुभिरुक्तैर्युक्तिशून्यैः प्रलापैर्द्वयमिह पुरुषाणां सर्वदा सेवनीयम् ।
    अभिनवमदलीलालालसं सुन्दरीणां स्तनभरपरिखिन्नं यौवनं वा वनं वा ॥
; ---------------------------------------------
; 1772 : page 1.342
    किमु कुवलयनेत्राः सन्ति नो नाकनार्यस्त्रिदशपतिरहल्यां तापसीं यत्सिषेवे ।
    हृदयतृणकुटीरे दह्यमाने स्मराग्नावुचितमनुचितं वा वेत्ति कः पण्डितोऽपि ॥
; ---------------------------------------------
; 1773 : page 1.343
    किं पथ्यतरं धर्मः कः शुचिरिह यस्य मानसं शुद्धमृ ।
    कः पण्डितो विवेकी किं विषमवधीरिता गुरवः ॥
; ---------------------------------------------
; 1774 : page 1.343
    किं पद्मस्य रुचिं न हन्ति नयनानन्दं विधत्ते न किं
	//वृद्धिं वा झषकेतनस्य कुरुते नालोकमात्रेण किम् ।
    वक्त्रेन्दौ तव सत्ययं यदपरः शीतांशुरुज्जृम्भते
	//दर्पः स्यादमृतेन चेदिह तदप्यस्त्येव बिम्बाधरे ॥
; ---------------------------------------------
; 1775 : page 1.343
    किं भक्तेनासमर्थेन किं शक्तेनापकारिणा ।
    भक्तं शक्तं च मां राजन्नावज्ञातुं त्वमर्हसि ॥
; ---------------------------------------------
; 1776 : page 1.343
    किं भूषणं सुदृढमत्र यशो न रत्नं किं कार्यमार्यचरितं सुकृतं न दोषः ।
    किं चक्षुरप्रतिहतं धिषणा न नेत्रं जानाति कस्तदपरः सदसद्विवेकम् ॥
; ---------------------------------------------
; 1777 : page 1.343
    किं भूषणाद्भूषणमस्ति शीलं तीर्थं परं किं स्वमनो विशुद्धम् ।
    किमस्ति हेयं कनकं च कान्ता सेव्यं सदा किं गुरुवेदवाक्यम् ॥
; ---------------------------------------------
; 1778 : page 1.344
    किं मण्डनं साक्षरता मुखस्य धर्मश्च गोभूतहितं यदेव ।
    त्यक्त्वा सुखं किं स्त्रियमेव सम्यग्दानं परं किं ह्यभयं जनेषु ॥
; ---------------------------------------------
; 1779 : page 1.344
+   <s>किं मन्त्रेणाननुष्ठाने</s> s. Spruch <s>श्रुतेन मन्त्रसिद्धिश्च</s>.
    किं मरणं मूर्खत्वं किं चानर्घ्यं यदवसरे दत्तम् ।
    आमरणात्किं शल्यं प्रच्छन्नं यत्कृतमकार्यम् ॥
; ---------------------------------------------
; 1780 : page 1.344
    किं मे वक्त्रमुपेत्य चुम्बसि बलान्निर्लज्ज लज्जाकृते
	//वस्त्रान्तं शठ मुञ्च मुञ्च शपथैः किं धूर्त निर्वञ्चसे ।
    क्षीणाहं तव रात्रिजागरवशात्तामेव याहि प्रियां
	//निर्माल्योज्झितपुष्पदामनिकरे का षट्पदानां रतिः ॥
; ---------------------------------------------
; 1781 : page 1.344
    किरीटमणिचित्रेषु मूर्धसूत्तानरश्मिषु ।
    नादत्त्वा द्विषतां पादं पुरुषः श्रियमश्नुते ॥
; ---------------------------------------------
; 1782 : page 1.344
    कीटोऽपि सुमनःसङ्गादारोहति सतां शिरः ।
    अश्मापि याति देवत्वं महद्भिः सुप्रतिष्ठितः ॥ [Seite1.345]
; ---------------------------------------------
; 1783 : page 1.345
+   <s>कीर्तिः स्वर्गतरंगिणीभिः</s> s. den folgenden Spruch.
    कीर्तेः स्वर्गतरंगिणीभिरभितो वैकुण्ठमाप्लावितं
	//क्षौणीनाथ तव प्रतापतपनैः संतापितः क्षीरधिः ।
    इत्येवं दयितायुगेन हरिणा त्वं याचितः स्वाश्रयं
	//हृत्पद्मं हरये श्रिये स्वभवनं कण्ठं गिरे दत्तवान् ॥
; ---------------------------------------------
; 1784 : page 1.345
    कुगृहाश्च कुशिष्याश्च एकत्र मिलिता यदि ।
    महानर्थाः प्रजायन्ते गुरुर्यदि न पश्यति ॥
; ---------------------------------------------
; 1785 : page 1.345
    कुग्रामवासः कुजनस्य सेवा कुभोजनं क्रोधमुखी च भार्या ।
    मूर्खश्च पुत्रो विधवा च कन्या विनाग्निना संदहते शरीरम् ॥
; ---------------------------------------------
; 1786 : page 1.345
    कुग्रामवासः कुनरेन्द्रसेवा कुभोजनं क्रोधमुखी च भार्या ।
    कन्याबहुत्वं च दरिद्रता च षड्जीवलोके नरका भवन्ति ॥
; ---------------------------------------------
; 1787 : page 1.346
+   <s>कुग्रामवासः कुलहीनसेवा</s> s. Spruch 1785.
    कुङ्कुमपङ्ककलङ्कितदेहा गौरपयोधरकम्पितहारा ।
    नूपुरहंसरणत्पदपद्मा कं न वशीकुरुते भुवि रामा ॥
; ---------------------------------------------
; 1788 : page 1.346
    कुचैलिनं दन्तमलोपसृष्टं बह्वाशिनं निष्ठुरभाषिणं च ।
    सूर्योदये चास्तमिते शयानं विमुञ्चति श्रीरपि चक्रपाणिम् ॥
; ---------------------------------------------
; 1789 : page 1.346
    कुतः कुवलयं कर्णे करोषि कलभाषिणि ।
    किमापाङ्गमपर्याप्तमस्मिन्कर्मणि मन्यसे ॥
; ---------------------------------------------
; 1790 : page 1.346
    कुतः सेवाविहीनानां चामरोद्धतसंपदः ।
    उद्दण्डधवलच्छत्त्रं वाजिवारणवाहिनी ॥
; ---------------------------------------------
; 1791 : page 1.346
    कुतो गम्यमगम्यं वा कुशीलोन्मादिनः प्रभोः ।
    वातोद्धूतस्य दावाग्नेः किं तृणं किं च काननम् ॥
; ---------------------------------------------
; 1792 : page 1.347
    कुतो हि भीतिः सततं विधेया लोकापवादाद्भवकाननाच्च ।
    को वास्ति बन्धुः पितरौ च कौ वा विपत्सहायः परिपालकौ यौ ॥
; ---------------------------------------------
; 1793 : page 1.347
    कुत्र विधेयो यत्नो विद्याभ्यासे सदौषधे दाने ।
    अवधीरणा क्व कार्या खलपरयोषित्परधनेषु ॥
; ---------------------------------------------
; 1794 : page 1.347
    कुत्सितस्य शरीरस्य सारमस्ति गुणद्वयम् ।
    परोपकारकरणं परमेश्वरपूजनम् ॥
; ---------------------------------------------
; 1795 : page 1.347
    कुदृष्टं कुपरिज्ञातं कुश्रुतं कुपरीक्षितम् ।
    तन्नरेण न कर्तव्यं नापितेनेह यत्कृतम् ॥
; ---------------------------------------------
; 1796 : page 1.347
    कुदेशं च कुवृत्तिं च कुभार्यां कुनदीं तथा ।
    कुद्रव्यं च कुभोज्यं च वर्जयेच्च विचक्षणः ॥
; ---------------------------------------------
; 1797 : page 1.347
    कुदेशमासाद्य कुतोऽर्थसंचयः कुपुत्रमासाद्य कुतो जलाञ्जलिः ।
    कुगेहिनीं प्राप्य कुतो गृहे सुखं कुशिष्यमध्यापयतः कुतो यशः ॥
; ---------------------------------------------
; 1798 : page 1.348
    कुदेशश्च कुवृत्तिश्च कुभार्या कुनखी तथा ।
    कुमित्रं च कुभोज्यं च वर्जितं पण्डितैः सदा ॥
; ---------------------------------------------
; 1799 : page 1.348
    कुपितासि यदा तन्वि निधाय करजक्षतम् ।
    बधान भुजपाशाभ्यां कण्ठमस्य दृढं तदा ॥
; ---------------------------------------------
; 1800 : page 1.348
    कुपुत्रे नास्ति विश्वासः कुभार्यायां कुतो रतिः ।
    कुराज्ये निर्वृतिर्नास्ति कुदेशे नास्ति जीविका ॥
; ---------------------------------------------
; 1801 : page 1.348
    कुपुत्रोऽपि भवेत्पुंसां हृदयानन्दकारकः ।
    दुर्विनीतः कुरूपोऽपि मूर्खोऽपि व्यसनी खलः ॥
; ---------------------------------------------
; 1802 : page 1.348
    कुभार्यां च कुपुत्रं च कुराजानं कुसौहृदम् ।
    कुसंबन्धं कुदेशं च दूरतः परिवर्जयेत् ॥
; ---------------------------------------------
; 1803 : page 1.348
+   <s>कुभार्यां च कुसंबन्धम्</s> s. den vorangehenden Spruch. [Seite1.349]
    कुभोज्येन दिनं नष्टं कुकलत्रेण शर्वरी ।
    कुपुत्रेण कुलं नष्टं तन्नष्टं यन्न दीयते ॥
; ---------------------------------------------
; 1804 : page 1.349
+   <s>कुमित्रं च कुदेशं च</s> s. Spruch 1802.
+   <s>कुमित्रे नास्ति विश्वासः</s> s. Spruch 1800.
    कुमित्रे संगतिर्नास्ति नित्यमस्थिरसौहृदे ।
    अवमानः कुसंबन्धे भवत्यर्थविपर्यये ॥
; ---------------------------------------------
; 1805 : page 1.349
    कुमित्रे सौहृदं नास्ति कुभार्यायां कुतो रतिः ।
    पिण्डः कुपुत्रे नैवास्ति नास्ति सत्यं कुराजनि ॥
; ---------------------------------------------
; 1806 : page 1.349
    कुमुदान्येव शशाङ्कः सविता बोधयति पङ्कजान्येव ।
    वशिनां हि परपरिग्रहसंश्लेषपराङ्मुखी वृत्तिः ॥
; ---------------------------------------------
; 1807 : page 1.349
    कुम्भं निर्माति चक्रेण कुम्भकारो मृदा भुवि ।
    तथैव कर्मसूत्रेण फलं धाता ददाति च ॥
; ---------------------------------------------
; 1808 : page 1.350
    कुरङ्गाः कल्याणं प्रतिविटपमारोग्यमटवि
	//स्रवन्ति क्षेमं ते पुलिन कुशलं भद्रमुपलाः ।
    निशान्तादस्वन्तात्कथमपि विनिष्क्रान्तमधुना
	//मनोऽस्माकं दीर्घामभिलषति युष्मत्परिचितिम् ॥
; ---------------------------------------------
; 1809 : page 1.350
    कुराजराज्येन कुतः प्रजासुखं कुमित्रमित्रेण कुतोऽस्ति निर्वृतिः ।
    कुदारदारैश्च कुतो गृहे रतिः कुशिष्यमथ्यापयतः कुतो यशः ॥
; ---------------------------------------------
; 1810 : page 1.350
    कुर्मः किल्बिषमेतदेव हृदये कृत्वेति कौतूहला-
	//त्स्वैरिण्यः क्षितिपाश्च धिक्चपलतां क्रौर्यं च कुर्युः सकृत् ।
    पापाक्रान्तधियो भवन्त्यथ यथा नान्त्यान्स्पृशन्त्योऽपि ता
	//दूयन्ते न च ते यथा स्वपितरौ घ्नन्तोऽपि शान्तत्रपाः ॥
; ---------------------------------------------
; 1811,1812 : page 1.350
    कुर्यात्तृणमयं चापं शयीत मृगशायिकाम् ।
    अन्धः स्यादन्धवेलायां बाधिर्यमपि संश्रयेत् ॥
    देशकालौ समासाद्य विक्रमेत विचक्षणः ।
    देशकालव्यतीतो हि विक्रमो निष्फलो भवेत् ॥
; ---------------------------------------------
; 1813 : page 1.351
    कुर्वतो नार्थसिद्धिर्मे भवतीति ह भारत ।
    निर्वेदो नात्र कर्तव्यो दैवं भो ह्यत्र कारणम् ॥
; ---------------------------------------------
; 1814 : page 1.351
    कुर्वतो हि भवत्येव प्रायेणेह युधिष्ठिर ।
    एकान्तफलसिद्धिं तु न विन्दत्यलसः क्वचित् ॥
; ---------------------------------------------
; 1815 : page 1.351
    कुर्वन्ति तावत्प्रथमं प्रियाणि यावन्न जानन्ति नरं प्रसक्तम् ।
    ज्ञात्वाथ तं मन्मथपाशबद्धं ग्रस्तामिषं मीनमिवोद्धरन्ति ॥
; ---------------------------------------------
; 1816 : page 1.351
    कुर्वन्ति देवा अपि पक्षपातं नरेश्वराः शासनमुद्वहन्ति ।
    शान्ता भवन्ति ज्वलनादयो यत्तत्सत्यवाचां फलमामनन्ति ॥
; ---------------------------------------------
; 1817 : page 1.351
    कुर्वन्त्येव हि तूष्णीकां राजन्गम्भीरचेतसः ।
    लघवो घोषयन्त्येव न तु कुर्वन्ति किं च न ॥
; ---------------------------------------------
; 1818 : page 1.351
    कुर्वन्नपि व्यलीकानि यः प्रियः प्रिय एव सः ।
    अनेकदोषदुष्टोऽपि कायः कस्य न वल्लभः ॥ [Seite1.352]
; ---------------------------------------------
; 1819 : page 1.352
+   <s>कुर्वन्हि वैतसीं वृत्तिम्</s> s. Spruch <s>समाक्रान्तो बलवता</s> fg.
+   <s>कुर्वाणं हि नरं कर्म</s> s. nach Spruch <s>न मां कश्चिद्विजानीते</s>.
    कुलं विद्याश्रुतं शौर्यं सौशील्यं भूतपूर्वताम् ।
    वयोऽवस्थां च संप्रेक्ष्य आद्रियेत महात्मवान् ॥
; ---------------------------------------------
; 1820 : page 1.352
    कुलं वृत्तं श्रुतं शौर्यं सर्वमेतन्न गण्यते ।
    दुर्वृत्तेऽप्यकुलीनेऽपि जनो दातरि रज्यते ॥
; ---------------------------------------------
; 1821 : page 1.352
+   <s>कुलं वृत्तं च शौर्यं च</s> s. den vorangehenden Spruch.
    कुलं सुवृद्धमप्येतन्निःश्रीकं तनयं विना ।
    न शोभते सरः पूर्णमपेतकमलाकरम् ॥
; ---------------------------------------------
; 1822 : page 1.352
    कुलजातिपरिभ्रष्टं निकृष्टं दुष्टचेष्टितम् ।
    अस्पृश्यं मरणे प्राप्ते मन्ये स्त्रीणां प्रियं वरम् ॥
; ---------------------------------------------
; 1823 : page 1.353
    कुलं च शीलं च सनाथता च विद्या च वित्तं च वपुर्यशश्च ।
    एतान्गुणान्सप्त परीक्ष्य देया कन्या बुधैः शेषमचिन्तनीयम् ॥
; ---------------------------------------------
; 1824 : page 1.353
    कुलटा नरघातिभ्यो निर्दया दुष्टमानसा ।
    जारार्थे च सुतं हन्ति बान्धवस्य च का कथा ॥
; ---------------------------------------------
; 1825,1826 : page 1.353
    कुलटानां न सत्यं च न च धर्मो भयं दया ।
    न लौकिकं न लज्जा स्याज्जारचिन्ता निरन्तरम् ॥
    स्वप्ने जागरणे चैव भोजने शयने सदा ।
    निरन्तरं कामचिन्ता जारे स्नेहो न चान्यतः ॥
; ---------------------------------------------
; 1827 : page 1.353
    कुलपतनं जनगर्हां बन्धनमपि जीवितव्यसंदेहम् ।
    अङ्गीकरोति तत्क्षणमबला परपुरुषसंरक्ता ॥
; ---------------------------------------------
; 1828 : page 1.353
    कुलमार्गपरः श्रेष्ठः पित्रोः शुश्रूषकः शुचिः ।
    शास्त्रमार्गानुसारी च धर्मिष्ठो धर्ममाप्नुयात् ॥
; ---------------------------------------------
; 1829 : page 1.354
    कुलव्रतधरा नारी नरस्य यदि जायते ।
    तदा तस्य गुरुर्लक्ष्मीः शास्त्रं मित्रं गतिः सखा ॥
; ---------------------------------------------
; 1830 : page 1.354
    कुलशीलगुणेपेतः सर्वधर्मपरायणः ।
    प्रवीणः प्रेषणाध्यक्षो धर्माध्यक्षो विधीयते ॥
; ---------------------------------------------
; 1831 : page 1.354
+   <s> कुलाचारजनाचारैः</s> s. Spruch <s>यः कुलाभिजनाचारैः</s>.
    कुलादपि वरं शीलं वरं दारिद्र्यमामयात् ।
    राज्यादपि वरं विद्या तपसोऽपि वरं क्षमा ॥
; ---------------------------------------------
; 1832 : page 1.354
    कुलिशं सर्वलोहानामम्भसां शैलसेतवः ।
    अभेद्याः प्रतिभाव्यन्ते न किंचिदसतां पुनः ॥
; ---------------------------------------------
; 1833,1834 : page 1.354
+   <s>कुलीनः कुलसंपन्नः</s> s. Spruch 1837.
    कुलीनमकुलीनं वा वीरं पुरुषमानिनम् ।
    चारित्रमेव व्याख्याति शुचिं वा यदि वाशुचिम् ॥
    अनार्यस्त्वार्यसंस्थानः शौचाद्धीनस्तथा शुचिः ।
    लक्षण्यवदलक्षण्यो दुःशीलः शीलवानिव ॥
; ---------------------------------------------
; 1835 : page 1.355
    कुलीनस्य च या निन्दा वधो वामित्रकर्शन ।
    महागुणो वधो राजन्न तु निन्दा कुजीविका ॥
; ---------------------------------------------
; 1836 : page 1.355
    कुलीनः सत्त्वसंपन्नः शुक्लोऽमात्यः प्रशस्यते ।
    एतैरेव गुणैर्युक्तस्तथा सेनापतिर्भवेत् ॥
; ---------------------------------------------
; 1837 : page 1.355
    कुलीनः सत्त्वसंपन्नो वाग्मी दक्षः प्रियंवदः ।
    यथोक्तवादी स्मृतिमान्दूतः स्यात्सप्तभिर्गुणैः ॥
; ---------------------------------------------
; 1838 : page 1.355
    कुलीनान्नावमन्येत सम्यग्वृत्तान्मनस्विनः ।
     त्यजन्त्येतेऽवमन्तारं घ्नन्ति वा मानहेतुना ॥
; ---------------------------------------------
; 1839 : page 1.355
    कुलीना रूपवत्यश्च नाथवत्यश्च योषितः ।
    मर्यादासु न तिष्ठन्ति स दोषः स्त्रीषु नारद ॥
; ---------------------------------------------
; 1840 : page 1.355
    कुलीनाः शुचयः शूराः श्रुतवन्तोऽनुरागिणः ।
    दण्डनीतेः प्रयोक्तारः सचिवाः स्युर्महीपतेः ॥ [Seite1.356]
; ---------------------------------------------
; 1841 : page 1.356
    कुलीनैः सह संपर्कं पण्डितैः सह मित्रताम् ।
    ज्ञातिभिश्च समं मेलं कुर्वाणो न विनश्यति ॥
; ---------------------------------------------
; 1842 : page 1.356
    कुले जाताश्च क्लिश्यन्ते दौष्कुलेयवशानुगाः ।
    आढ्यैर्दरिद्राऽवमताः किं नु दुःखतरं ततः ॥
; ---------------------------------------------
; 1843 : page 1.356
    कुलोद्गतं सत्यमुदारविक्रमं स्थिरं कृतज्ञं धृतिमन्तमूर्जितम् ।
    अतीव दातारमुपेतवत्सलं सुदुष्प्रसाध्यं प्रवदन्ति विद्विषम् ॥
; ---------------------------------------------
; 1844 : page 1.356
    कुवस्त्रं हरते तेजः कुभार्या हरते गृहम् ।
    कुभोज्यं हरते बीजं कुपुत्रो हरते कुलम् ॥
; ---------------------------------------------
; 1845 : page 1.356
    कुसुमस्तबकस्येव द्वयी वृत्तिर्मनस्विनः ।
    मूर्ध्नि वा सर्वलोकस्य विशीर्यति वनेऽथ वा ॥
; ---------------------------------------------
; 1846 : page 1.357
    कुसुमे कुसुमोत्पत्तिः श्रूयते न च दृश्यते ।
    बाले तव मुखाम्भोजे कथमिन्दीवरद्वयम् ॥
; ---------------------------------------------
; 1847 : page 1.357
    कुसौहृदे क्व विश्वासः कुदेशे नैव जीव्यते ।
    कुराजनि भयं नित्यं कुपुत्रे सर्वतोऽसुखम् ॥
; ---------------------------------------------
; 1848 : page 1.357
    कूटलेख्यैर्धनोत्सर्गैर्दूषयेच्छत्रुपक्षजम् ।
    प्रधानपुरुषं यद्वद्विष्णुगुप्तेन राक्षसः ॥
; ---------------------------------------------
; 1849 : page 1.357
    कूटसाक्षी मृषाभाषी कृतघ्नो दीर्घरोषणः ।
    चत्वारः कर्मचाण्डाला जन्मचाण्डालपञ्चमाः ॥
; ---------------------------------------------
; 1850 : page 1.357
    कूपोदकं वटच्छाया श्यामा स्त्री चेष्टकालयम् ।
    शीतकाले भवेदुष्णमुष्णकाले च शीतलम् ॥
; ---------------------------------------------
; 1851 : page 1.357
+   <s>कूर्मसंकोचमास्थाय</s> s. Spruch <s>कौर्मं संकोचमास्थाय</s>. [Seite1.358]
    कृच्छ्रेणामेध्यमध्ये नियमिततनुभिः स्थीयते गर्भवासे
	//कान्ताविश्लेषदुःखव्यतिकरविषमो यौवने चोपभोगः ।
    वामाक्षीणामवज्ञाविहसितवसतिर्वृद्धभावोऽप्यसाधुः
    //संसारे रे मनुष्या वदत यदि सुखं स्वल्पमप्यस्ति किंचित् ॥
; ---------------------------------------------
; 1852 : page 1.358
    कृतः पुरुषकारश्च सोऽपि दैवेन सिध्यति ।
    तथास्य कर्मणः कर्तुरभिनिर्वर्तते फलम् ॥
; ---------------------------------------------
; 1853 : page 1.358
    कृतः पुरुषकारस्तु दैवमेवानुवर्तते ।
    न दैवमकृते किंचित्कस्यचिद्दातुमर्हति ॥
; ---------------------------------------------
; 1854 : page 1.358
    कृतकर्मक्षयो नास्ति कल्पकोटिशतैरपि ।
    अवश्यमेव भोक्तव्यं कृतं कर्म शुभाशुभम् ॥
; ---------------------------------------------
; 1855 : page 1.358
    कृतकृत्यस्य भृत्यस्य कृतं नैव प्रणाशयेत् ।
    फलेन मनसा वाचा दृष्ट्या चैनं प्रहर्षयेत् ॥
; ---------------------------------------------
; 1856 : page 1.359
    कृतघ्नस्यास्य कायस्य हेतोरगलितस्मृतेः ।
    हातव्याः कस्य पन्थानः प्रतिभान्त्यनपायिनः ॥
; ---------------------------------------------
; 1857 : page 1.359
    कृतज्ञः क्षान्तिमान्क्ष्माभृन्मन्त्री भक्तः स्मयोज्झितः ।
    अभङ्गुरोऽयं संयोगः सुकृतैर्जातु दृश्यते ॥
; ---------------------------------------------
; 1858 : page 1.359
    कृतज्ञं धार्मिकं सत्यमक्षुद्रं दृढभक्तिकम् ।
    जितेन्द्रियं स्थितं स्थित्यां मित्रमत्यागि चेष्यते ॥
; ---------------------------------------------
; 1859 : page 1.359
    कृतज्ञस्वामिसंसर्गमुत्तमस्त्रीपरिग्रहम् ।
    कुर्वन्मित्रमलोभं च नरो नैवावसीदति ॥
; ---------------------------------------------
; 1860 : page 1.359
    कृतनिश्चयिनो वन्द्यास्तुङ्गिमा न प्रशस्यते ।
    चातकः को वराकोऽयं यस्येन्द्रो वारिवाहकः ॥
; ---------------------------------------------
; 1861 : page 1.359
    कृतप्रज्ञश्च विपदा देव जातु न बाध्यते ।
    तिरश्चामपि हि प्रज्ञा श्रेयसे न पराक्रमः ॥
; ---------------------------------------------
; 1862 : page 1.359
    कृतयत्नाऽफलाश्चैव दृश्यन्ते शतशो नराः ।
    अयत्नेनैधमानाश्च दृश्यन्ते बहवो जनाः ॥ [Seite1.360]
; ---------------------------------------------
; 1863 : page 1.360
    कृतविद्योऽपि बलिना व्यक्तं रागेण रज्यते ।
    रागानुरक्तचित्तस्तु किं न कुर्यादसांप्रतम् ॥
; ---------------------------------------------
; 1864 : page 1.360
    कृतवैरे न विश्वासः कार्यस्त्विह सुहृद्यपि ।
    छन्नं संतिष्ठते वैरं गूढोऽग्निरिव दारुषु ॥
; ---------------------------------------------
; 1865 : page 1.360
    कृतशतमसत्सु नष्टं सुभाषितशतं च नष्टमबुधेषु ।
    वचनशतमवचनकरे बुद्धिशतमचेतने नष्टम् ॥
; ---------------------------------------------
; 1866 : page 1.360
    कृतस्य करणं नास्ति मृतस्य मरणं तथा ।
    गतस्य शोचना नास्ति एतद्वेदविदां मतम् ॥
; ---------------------------------------------
; 1867 : page 1.360
    कृतस्य चैव कर्तुश्च सख्यं संधीयते पुनः ।
    वैरस्योपशमो दृष्टः पापं नोपाश्नुते पुनः ॥
; ---------------------------------------------
; 1868 : page 1.361
    कृतानां फलमप्राप्तं कार्याणां कर्मसङ्गिनम् ।
    क्षेत्रापणगृहासक्तं मृत्युरादाय गच्छति ॥
; ---------------------------------------------
; 1869 : page 1.361
    कृतान्तपाशबद्धानां दैवोपहतचेतसाम् ।
    बुद्धयः कुब्जगामिन्यो भवन्ति महतामपि ॥
; ---------------------------------------------
; 1870 : page 1.361
    कृतान्तविहितं कर्म यद्भवेत्पूर्वनिर्मितम् ।
    न शक्यमन्यथा कर्तुं पिण्डितैस्त्रिदशैरपि ॥
; ---------------------------------------------
; 1871 : page 1.361
    कृता भिक्षा रङ्कैर्वितरति नृपो नोचितमहो
	//कृषिः क्लिष्टा विद्या गुरुविनयवृत्त्यातिविषमा ।
    कुसीदाद्दारिद्र्यं परकरगतात्मार्थकरणा-
	//न्न मन्ये वाणिज्यात्किमपि सुलभं वर्तनमिह ॥
; ---------------------------------------------
; 1872 : page 1.361
+   <s>कृतार्था ह्यकृतार्थानाम्</s> s. Spruch <s>सत्कृताश्च कृतार्थाश्च</s>.
    कृतिनोऽपि प्रतीक्षन्ते सहायं कार्यसिद्धये ।
    चक्षुष्मानपि नालोकाद्विना वस्तु न पश्यति ॥ [Seite1.362]
; ---------------------------------------------
; 1873 : page 1.362
    कृती सर्वत्र लभते प्रतिष्ठां भाग्यसंयुताम् ।
    अकृती लभते भ्रष्टः क्षते क्षारावसेचनम् ॥
; ---------------------------------------------
; 1874 : page 1.362
    कृते प्रतिकृतं कुर्याद्धिंसिते प्रतिहिंसितम् ।
    तत्र दोषं न पश्यामि यो दुष्टे दुष्टमाचरेत् ॥
; ---------------------------------------------
; 1875 : page 1.362
    कृते विनिश्चये पुंसां देवा यान्ति सहायताम् ।
    विष्णुचक्रं गरुत्मांश्च कौलिकस्य यथाहवे ॥
; ---------------------------------------------
; 1876 : page 1.362
    कृतो दूरादेव स्मितमधुरमभ्युद्गमविधिः
	//शिरस्याज्ञा न्यस्ता प्रतिवचनमुच्चैः प्रणमितम् ।
    न दृष्टेः शैथिल्यं मिलन इति चेतो दहति मे
	//निगूढान्तःकोपात्कठिनहृदये संवृतिरियम् ॥
; ---------------------------------------------
; 1877 : page 1.362
    कृतोपकारं प्रियबन्धुमर्कं मा द्राक्ष्म हीनांशुमधः पतन्तम् ।
    इतीव मत्वा नलिनीवधूभिर्निमीलितान्यम्बुरुहेक्षणानि ॥ [Seite1.363]
; ---------------------------------------------
; 1878 : page 1.363
    कृत्यं देवाद्विजातीनामात्मनश्च गुरोस्तथा ।
    एकभावेन कर्तव्यं शेषं द्वैधं समाश्रितम् ॥
; ---------------------------------------------
; 1879 : page 1.363
    कृत्याकृत्यं न मन्येत क्षत्रियो बुद्धिसंयुतः ।
    प्रसुप्तो द्रोणपुत्रेण धृष्टद्युम्नः पुरा हतः ॥
; ---------------------------------------------
; 1880 : page 1.363
    कृत्याकृत्यविभागस्य ज्ञातारः स्वयमुत्तमाः ।
    उपदेशे पुनर्मध्या नोपेदशे नराधमाः ॥
; ---------------------------------------------
; 1881 : page 1.363
    कृत्यानि पूर्वं परिसंख्याय सर्वाण्यायव्ययं चानुरूपां च वृत्तिम् ।
    संगृह्णीयादनुरूपान्सहायान्सहायसाध्यानि हि दुष्कराणि ॥
; ---------------------------------------------
; 1882 : page 1.363
    कृत्रिमं नाशमभ्येति वैरं द्राक्कृत्रिमैर्गुणैः ।
    प्राणदानं विना नैव सहजं याति संक्षयम् ॥
; ---------------------------------------------
; 1883 : page 1.364
    कृत्वा कर्म यथादिष्टं पूर्वकार्याविरोधि यः ।
    करोत्यभ्यधिकं कृत्यं तमाहुर्दूतमुत्तमम् ॥
; ---------------------------------------------
; 1884 : page 1.364
    कृत्वा कृत्यविदस्तीर्थैरन्तः प्रणिधयः पदम् ।
    विदां कुर्वन्तु महतस्तलं विद्विषदम्भसः ॥
; ---------------------------------------------
; 1885 : page 1.364
    कृत्वापराधं नष्टः सन्दूरस्थोऽस्मीति नाश्वसेत् ।
    दीर्घौ बुद्धिमतो बाहू कर्षतो हि प्रमादिनम् ॥
; ---------------------------------------------
; 1886 : page 1.364
    कृत्वा पापं हि संतप्य तस्मात्पापात्प्रमुच्यते ।
    नैवं कुर्यां पुनरिति निवृत्त्या पूयते तु सः ॥
; ---------------------------------------------
; 1887 : page 1.364
    कृत्वा बलवता संधिमात्मानं यो न रक्षति ।
    अपथ्यमिव तद्भुक्तं तस्य नार्थाय कल्पते ॥
; ---------------------------------------------
; 1888 : page 1.364
    कृत्वा मानुष्यकं कर्म सृत्वाजिं यावदुत्तमम् ।
    धर्मस्यानृण्यमाप्नोति न चात्मानं विगर्हते ॥
; ---------------------------------------------
; 1889 : page 1.365
    कृत्वा शस्त्रविभीषिकां कतिपयग्रामेषु दीनाः प्रजा
	//मथ्नन्तो विटजल्पितैरुपहताः क्षौणीभुजस्ते किल ।
    विद्वांसोऽपि वयं किल त्रिजगतीसर्गस्थितिव्यापदा-
	//मीशस्तत्परिचर्यया न गणितो यैरेष नारायणः ॥
; ---------------------------------------------
; 1890 : page 1.365
    कृत्वा संबन्धकं चापि विश्वसेच्छत्रुणा नहि ।
    पुलोमानं जघानाजौ जामाता सञ्छतक्रतुः ॥
; ---------------------------------------------
; 1891 : page 1.365
+   <s>कृपणस्य समो दाता</s> s. Spruch 1892.
    कृपणानाथवृद्धानां यदाश्रु परिमार्जति ।
    हर्षं संजनयन्नॄणां स राज्ञो धर्म उच्यते ॥
; ---------------------------------------------
; 1892 : page 1.365
    कृपणेन समो दाता न कश्चिद्भुवि विद्यते ।
    अस्पृशन्नेव वित्तानि यः परेभ्यः प्रयच्छति ॥
; ---------------------------------------------
; 1893 : page 1.365
    कृपणोऽप्यकुलीनोऽपि सदा संश्रितमानुषैः ।
    सेव्यते स नरो लोके यस्य स्याद्वित्तसंचयः ॥
; ---------------------------------------------
; 1894 : page 1.366
    कृमिकुलचितं लालाक्लिन्नं विगन्धि जुगुप्सितं
	//निरुपमरसप्रीत्या खादन्नरास्थि निरामिषम् ।
    सुरपतिमपि श्वा पार्श्वस्थं विलोक्य न शङ्कते
	//नहि गणयति क्षुद्रो जन्तुः परिग्रहफल्गुताम् ॥
; ---------------------------------------------
; 1895 : page 1.366
    कृशः काणः खञ्जः श्रवणरहितः पुच्छविकलो
	//व्रणी पूयक्लिन्नः कृमिकुलशतैरावृततनुः ।
    क्षुधाक्षामो जीर्णः पिठरककपालार्दितगलः
	//शुनीमन्वेति श्वा हतमपि निहन्त्येव मदनः ॥
; ---------------------------------------------
; 1896 : page 1.366
+   <s>कृशाश्वश्च कृशगवः</s> s. Spruch <s>यः कृशाश्वः कृशगवः</s>.
    कृषिका रूपनाशाय अर्थनाशाय वाजिनः ।
    स्यालको गृहनाशाय सर्वनाशाय पावकः ॥
; ---------------------------------------------
; 1897 : page 1.366
    कृषिं च पत्नीमनवेक्षमाणश्चान्यानि कार्याणि समारभेद्यः ।
    तप्येत्सदायाससमाकुलोऽसावनेकबाधानिचयं च याति ॥ [Seite1.367]
; ---------------------------------------------
; 1898 : page 1.367
    कृषिर्विद्या वणिग्भार्या स्वधनं राज्यसंपदः ।
    सुदृढं चैव कर्तव्यं कृष्णसर्पमुखं यथा ॥
; ---------------------------------------------
; 1899 : page 1.367
    के खलु नयनविहीनाः परलोकं ये न पश्यन्ति ।
    वद वद बधिरतमाः के हितवचनं ये न शृण्वन्ति ॥
; ---------------------------------------------
; 1900 : page 1.367
    केचित्प्राञ्जलमिच्छन्ति केचिद्वक्रं वचो बुधाः ।
    केचित्कथां रसस्फीतामतः सर्वं विधीयते ॥
; ---------------------------------------------
; 1901 : page 1.367
    केचिद्दैवात्स्वभावाद्वा कालात्पुरुषकारतः ।
    संयोगे केचिदिच्छन्ति फलं कुशलबुद्धयः ॥
; ---------------------------------------------
; 1902 : page 1.367
    केचिद्भोजनभङ्गनिर्भरधियः केचिच्च निद्रालसाः
	//केचिन्माल्यविलोपनैकनिपुणाः केचिच्च गानोत्सुकाः ।
    केचिद्द्यूतकथामृगव्यमदिरानृत्यादिबद्धादराः
	//केचिद्वाजिगजोक्षयानरसिका धन्यास्तु धर्मे रताः ॥
; ---------------------------------------------
; 1903 : page 1.368
    केचिद्वस्तुनि न वाचि केचिद्वाचि न वस्तुनि ।
    वाचि वस्तुनि चाप्यन्ये नान्ये वाचि न वस्तुनि ॥
; ---------------------------------------------
; 1904 : page 1.368
    के दस्यवः सन्ति कुवासनाख्याः संबोध्यते कः सदसि प्रविष्टः ।
    मातेव का या सुखदा सुविद्या किमेधते दानवशात्सुविद्या ॥
; ---------------------------------------------
; 1905 : page 1.368
    के द्रुमास्ते क्व वा ग्रामे सन्ति केन प्ररोपिताः ।
    नाथ मत्कङ्कणन्यस्तं येषां मुक्ताफलं फलम् ॥
; ---------------------------------------------
; 1906 : page 1.368
    केनाप्यनर्थरुचिना कपटं प्रयुक्तमेतत्सुहृत्तनयबन्धुमयं विचित्रम् ।
    कस्यात्र कः परिजनः स्वजनो जनो वा स्वप्नेन्द्रजालसदृशः खलु जीवलोकः ॥
; ---------------------------------------------
; 1907 : page 1.368
    के नाम न विनश्यन्ति मिथ्याज्ञानान्नितम्बिनीम् ।
    रम्यां बुद्ध्वोपसर्पन्ति ये ज्वालां शलभा इव ॥
; ---------------------------------------------
; 1908 : page 1.369
    केनामृतमिदं सृष्टं मित्रमित्यक्षरद्वयम् ।
    आपदां च परित्राणां शोकसंतापभेषजम् ॥
; ---------------------------------------------
; 1909 : page 1.369
    के यूयं नो वयमपि च वः के भवामो भवाब्धौ
	//कर्मोर्मीणां विषमवलनैः फेनवत्पुञ्जिताः स्मः ।
    तत्क्षेपीयः क्षयिणि निचये चित्तमाधाय पुत्राः
	//सर्वारम्भैर्लगत जगतामन्तरात्मन्यनन्ते ॥
; ---------------------------------------------
; 1910 : page 1.369
    केयूरा न विभूषयन्ति पुरुषं हारा न चन्द्रोज्ज्वला
	//न स्नानं न विलेपनं न कुसुमेनालंकृता मूर्धजाः ।
    वाण्येका समलंकरोति पुरुषं या संस्कृता धार्यते
	//क्षीयन्तेऽखिलभूषणानि सततं वाग्भूषणं भूषणम् ॥
; ---------------------------------------------
; 1911 : page 1.369
    केलिः प्रदहति मज्जां शृङ्गारोऽस्थीनि चाटवः कटवः ।
    बन्धक्याः परितोषो न स्यादनभीष्टदंपत्योः ॥
; ---------------------------------------------
; 1912 : page 1.370
    केवलं व्यसनस्त्योक्तं भेषजं नयपण्डितैः ।
    तस्योच्छेदसमारम्भो विषादपरिवर्जनम् ॥
; ---------------------------------------------
; 1913 : page 1.370
    के वा न सन्ति भुवि तामरसावतंसा हंसावलीवलयिनो जलसंनिवेशाः ।
    किं चातकः फलमपेक्ष्य सवज्रपातां पौरंदरीमुपगतो नववारिधाराम् ॥
; ---------------------------------------------
; 1914 : page 1.370
    के वा भुवि चिकित्सन्ते रोगार्तान्मृगपक्षिणः ।
    श्वापदानि दरिद्रांश्च प्रायो नार्ता भवन्ति ते ॥
; ---------------------------------------------
; 1915 : page 1.370
    केशानाकुलयन्दशो मुकुलयन्वासो बलादाक्षिप-
	//न्नातन्वन्पुलकोद्गमं प्रकटयन्नालिङ्ग्य कम्पं शनैः ।
    वारं वारमुदारशीत्कृतकृतो दन्तच्छदान्पीडय-
	//न्प्रायः शैशिर एष संप्रति मरुत्कान्तासु कान्तायते ॥
; ---------------------------------------------
; 1916 : page 1.371
    केशाः संयमिनः श्रुतरेपि परं पारं गते लोचने
	//अन्तर्वक्त्रमपि स्वभावशुचिभिः कीर्णं द्विजानां गणैः ।
    मुक्तानां सतताधिवासरुचिरं वक्षोजकुम्भद्वय-
	//मित्थं तन्वि वपुः प्रशान्तमपि ते क्षोभं करोत्येव नः ॥
; ---------------------------------------------
; 1917 : page 1.371
    केषांचित्संवलं विद्या केषांचित्संवलं धनम् ।
    विद्यमाने हि तारुण्ये योषितां भगसंवलम् ॥
; ---------------------------------------------
; 1918 : page 1.371
    कैवर्तकर्कशकरग्रहणच्युतोऽपि जाले पुनर्निपतितः शफरो वराकः ।
    जालात्पुनर्विगलितो गिलितो बकेन वामे विधौ बत कुतो व्यसनान्निवृत्तिः ॥
; ---------------------------------------------
; 1919 : page 1.371
    कोकिलानां स्वरो रूपं नारीरूपं पतिव्रतम् ।
    विद्या रूपं कुरूपाणां क्षमा रूपं तपस्विनाम् ॥
; ---------------------------------------------
; 1920 : page 1.371
    कोकिलालापसुभगाः सुगन्धिवनवायवः ।
    यान्ति सार्धं जनानन्दैर्वृद्धिं सुरभिवासराः ॥ [Seite1.372]
; ---------------------------------------------
; 1921 : page 1.372
    कोकिलेन कृतं मौनं प्रावृट्काले स्वलज्जया ।
    यत्र भेकीपतिर्वक्ता तत्रास्माकं कुतो वचः ॥
; ---------------------------------------------
; 1922 : page 1.372
    कोकिलोऽहं भवान्काकः समानः कालिमावयोः ।
    अन्तरं कथयिष्यन्ति काकलीकोविदाः पुनः ॥
; ---------------------------------------------
; 1923 : page 1.372
    को गत्वा यमसदनं स्वयमन्तकमादिशत्यजातभयः ।
    प्राणानपहर मत्तो यदि शक्तिः काचिदस्ति तव ॥
; ---------------------------------------------
; 1924 : page 1.372
    कोटराग्निर्यथाशेषं समूलं पादपं दहेत् ।
    धर्मार्थौ तु तथाल्पोऽपि रागदोषो विनाशयेत् ॥
; ---------------------------------------------
; 1925 : page 1.372
    कोटरान्तर्भवो वह्निस्तरुमेकं दहिष्यति ।
    कुपुत्रस्तु कुले जातः स्वकुलं नाशयेत्परम् ॥
; ---------------------------------------------
; 1926 : page 1.372
+   <s>कोटराभिभवो वह्निः</s> s. den vorangehenden Spruch.
    कोऽतिभारः समर्थानां किं दूरं व्यवसायिनाम् ।
    को विदेशः सविद्यानां कः परः प्रियवादिनाम् ॥
; ---------------------------------------------
; 1927 : page 1.373
    कोऽत्रेत्यहमिति ब्रूयात्सम्यगाज्ञापयेति च ।
    आज्ञां चावितथीकुर्याद्यथाशक्त्यविलम्बितम् ॥
; ---------------------------------------------
; 1928 : page 1.373
    को धन्यो बहुभिः पुत्रैः कुशूलापूरणाढकैः ।
    वरमेकः कुलालम्बी यत्र विश्रूयते पिता ॥
; ---------------------------------------------
; 1929 : page 1.373
    को धर्मो भूतदया किं सौख्यमरोगिता जगति जन्तोः ।
    कः स्नेहः सद्भावः किं पाण्डित्यं परिच्छेदः ॥
; ---------------------------------------------
; 1930 : page 1.373
+   <s>को धीरस्य मनस्विनः</s> s. Spruch 1947.
    को न याति वशं लोके मुखपिण्डेन पूरितः ।
    मृदङ्गो मुखलेपेन करोति मधुरध्वनिम् ॥
; ---------------------------------------------
; 1931 : page 1.374
    को नरकः परवशता किं सौख्यं सर्वसङ्गविरतिर्या ।
    किं साध्यं भूतहितं किं प्रेयः प्राणिनामसवः ॥
; ---------------------------------------------
; 1932 : page 1.374
    कोऽन्धो योऽकार्यरतः को बधिरो यः शृणोति न हितानि ।
    को मूको यः काले प्रियाणि वक्तुं न जानाति ॥
; ---------------------------------------------
; 1933 : page 1.374
    कोऽन्यः कालमतिक्रान्तं नेतुं प्रत्यक्षतां क्षमः ।
    कविप्रजापतींस्त्यक्त्वा रम्यनिर्माणशालिनः ॥
; ---------------------------------------------
; 1934 : page 1.374
    कोपप्रसादवस्तूनि विचिन्वन्तः समीपगाः ।
    आरोहन्ति शनैर्भृत्या धुन्वन्तमपि पार्थिवम् ॥
; ---------------------------------------------
; 1935 : page 1.374
    कोपप्रसादैर्दयिताजनस्य हयादिवृत्तान्तगवेषणेन ।
    भृत्यानुवृत्त्या मृगयाकथाभी राज्ञां शिशूनामिव याति कालः ॥
; ---------------------------------------------
; 1936 : page 1.374
    कोपस्तपो नाशयति क्रुद्धो भ्रश्यत्यथायुषः ।
    क्रुद्धस्य गलते ज्ञानं क्रुद्धश्चार्थाच्च हीयते ॥
; ---------------------------------------------
; 1937 : page 1.375
    कोपस्त्वया हृदि कृतो यदि पङ्कजाक्षि सोऽस्तु प्रियस्तव किमत्र विधेयमन्यत् ।
    आश्लेषमर्पय मदर्पितपूर्वमुच्चैरुच्चैः समर्पय मदर्पितचुम्बनं च ॥
; ---------------------------------------------
; 1938 : page 1.375
    कोपात्कोमललोलबाहुलतिकापाशेन बद्ध्वा दृढं
	//नीत्वा केलिनिकेतनं दयितया सायं सखीनां पुरः ।
    भूयोऽप्येवमिति स्खलन्मृदुगिरा संसूच्य दुश्चेष्टितं
	//धन्यो हन्यत एष निह्नुतिपरः प्रेयान्रुदत्या हसन् ॥
; ---------------------------------------------
; 1939 : page 1.375
    कोपो यत्र भ्रुकुटिरचना निग्रहो यत्र मौनं
	//यत्रान्योऽन्यस्मितमनुनयो दृष्टिपातः प्रसादः ।
    तस्य प्रेम्णस्तदिदमधुना वैशसं पश्य जातं
	//त्वं पादान्ते लुठसि न च मे मन्युमोक्षः खलायाः ॥
; ---------------------------------------------
; 1940 : page 1.375
    कोऽर्थः पुत्रेण जातेन यो न विद्वान्न धार्मिकः ।
    काणेन चक्षुषा किं वा चक्षुःपीडैव केवलम् ॥
; ---------------------------------------------
; 1941 : page 1.376
    कोऽर्थः पुत्रेण जातेन यो न विद्वान्न धार्मिकः ।
    तया गवा किं क्रियते या न दोग्ध्री न गर्भिणी ॥
; ---------------------------------------------
; 1942 : page 1.376
    कोऽर्थान्प्राप्य न गर्वितो विषयिणः कस्यापदोऽस्तं गताः
	//स्त्रीभिः कस्य न खण्डितं भुवि मनः को नाम राज्ञां प्रियः ।
    कः कालस्य न गोचरान्तरगतः कोऽर्थी गतो गौरवं
	//को वा दुर्जनवागुरासु पतितः क्षेमेण यातः पुमान् ॥
; ---------------------------------------------
; 1943 : page 1.376
    को लाभो गुणिसंगमः किमसुखं प्राज्ञेतरापाश्रयः
	//का हानिः समये च्युतिर्निपुणता का धर्मतत्त्वे रतिः ।
    कः शूरो विजितेन्द्रियः प्रियतमा कानुव्रता किं धनं
	//विद्या किं सुखमप्रवासगमनं राज्यं किमाज्ञाफलम् ॥
; ---------------------------------------------
; 1944 : page 1.377
    को वा गुरुर्यो हि हितोपदेष्टा शिष्यश्च को यो गुरुभक्तिपूर्णः ।
    को दीर्घरोगोऽसत एव सङ्गः किमौषधं साधुसमागमो हि ॥
; ---------------------------------------------
; 1945 : page 1.377
    को वा ज्वरः प्राणभृतां हि चिन्ता मूर्खस्तु को यस्तु विवेकहीनः ।
    कार्या प्रिया का शिवविष्णुभक्तिः किं जीवनं दोषविवर्जितं यत् ॥
; ---------------------------------------------
; 1946 : page 1.377
    को वा दरिद्रोऽतिविशालतृष्णः श्रीमांश्च को यस्य मनश्च तुष्टम् ।
    जीवन्मृतः कस्तु निरुद्यमो यः का वा मृतिर्हीनजने दुराशा ॥

; correction :	जीतन्मृतः > जीवन्मृतः
; ---------------------------------------------
; 1947 : page 1.377
    को वीरस्य मनस्विनः स्वविषयः को वा विदेशः स्मृतो
	//यं देशं श्रयते तमेव कुरुते बाहुप्रतापार्जितम् ।
    यद्दंष्ट्रानखलाङ्गुलप्रहरणः सिंहो वनं गाहते
	//तस्मिन्नेव हतद्विपेन्द्ररुधिरैस्तृष्णां छिनत्त्यात्मनः ॥
; ---------------------------------------------
; 1948 : page 1.377
    कोशक्षयो न निद्रा च न विलासेषु च स्पृहा ।
    विग्रहासक्तचित्तानां न रतिः क्वापि जायते ॥ [Seite1.378]
; ---------------------------------------------
; 1949 : page 1.378
    कोशद्वंद्वमियं दधाति नलिनी कादम्बचञ्चूक्षतं
	//धत्ते चूतलता नवं किसलयं पुंस्कोकिलास्वादितम् ।
    इत्याकर्ण्य मिथः सखीजनवचः सा दीर्घिकायास्तटे
	//चैलान्तेन तिरोदधे स्तनतटं बिम्बाधरं पाणिना ॥
; ---------------------------------------------
; 1950 : page 1.378
    कोशमूलो हि राजेति प्रवादः सार्वलौकिकः ।
    एतत्सर्वं जहातीह कोशव्यसनवान्नृपः ॥
; ---------------------------------------------
; 1951 : page 1.378
    कोशांशेनार्धकोशेन सर्वकोशेन वा पुनः ।
    शेषप्रकृतिरक्षार्थं परिक्रय उदाहृतः ॥
; ---------------------------------------------
; 1952 : page 1.378
    को हि नाम कुले जातः सुखलेशेन लोभितः ।
    अल्पसाराणि भूतानि पीडयेदविचारयन् ॥
; ---------------------------------------------
; 1953 : page 1.378
+   <s>को हि भारः समर्थानाम्</s> s. Spruch 1926.
    कौटिल्यं कचनिचये करचरणाधरदलेषु रागस्ते ।
    काठिन्यं कुचयुगले तरलत्वं नयनयोर्वसति ॥
; ---------------------------------------------
; 1954 : page 1.379
    कौतुकान्वेषिणो नित्यं दुर्जना व्यसनागमे ।
    मासोपवासिनी यद्वद्वणिक्पुत्रकचग्रहे ॥
; ---------------------------------------------
; 1955 : page 1.379
    कौतूहलमला साध्वी विप्रवासमलाः स्त्रियः ।
    सुवर्णस्य मलं रूप्यं रूप्यस्यापि मलं त्रपु ॥
; ---------------------------------------------
; 1956 : page 1.379
    कौपीनं शतखण्डजर्जरतरं कन्था पुनस्तादृशी
	//नैश्चिन्त्यं सुखसाध्यभैक्षमशनं शय्या श्मशाने वने ।
    स्वातन्त्र्येण निरङ्कुशं विहरणं स्वान्तं प्रशान्तं सदा
	//स्थैर्यं योगमहोत्सवेऽपि च यदि त्रैलोक्यराज्येन किम् ॥
; ---------------------------------------------
; 1957 : page 1.379
    कौर्मं संकोचमास्थाय प्रहारमपि मर्षयेत् ।
    काले प्राप्ते तु मतिमानुत्तिष्ठेत्कृष्णसर्पवत् ॥
; ---------------------------------------------
; 1958 : page 1.380
    कौशेयं कृमितः सुवर्णमुपलाद्दूर्वापि गोलोमतः
	//पङ्कात्तामरसं शशाङ्क उदधेरिन्दीवरं गोमयात् ।
    काष्ठादग्निरहेः फणादपि मणिर्गोपित्ततो रोचना
	//जाता लोकमहार्घतां निजगुणैः प्राप्ताश्च किं जन्मना ॥
; ---------------------------------------------
; 1959 : page 1.380
    क्रतौ विवाहे व्यसने रिपुक्षये यशस्करे कर्मणि मित्रसंग्रहे ।
    प्रियासु नारीष्वधनेषु बान्धवेष्वतिव्ययो नास्ति नराधिपाष्टसु ॥
; ---------------------------------------------
; 1960 : page 1.380
+   <s>क्रमागतो हितमतिः (हितमानी)</s> s. Spruch <s>मेधावी वाक्पटुः प्राज्ञः</s>.
+   <s>क्रमाद्वेतसवृत्तिः सन्</s> s. Spruch <s>समाक्रान्तो बलवता</s>.
    क्रियतेऽभ्यर्हणीयाय सुजनाय यथाञ्जलिः ।
    ततः साधुतरः कार्यो दुर्जनाय हितार्थिना ॥
; ---------------------------------------------
; 1961 : page 1.381
    क्रियाधिकं वा वचनाधिकं वा ज्ञानाधिकं वापि नरं विदित्वा ।
    तं तास्ववस्थास्वनुसंदधीत ज्ञात्वा बलं तं परिवर्जयेच्च ॥
; ---------------------------------------------
; 1962 : page 1.381
    क्रियावसानविरसैर्विषयैरपहारिभिः ।
    गच्छत्याक्षिप्तहृदयः करीव नृपतिर्ग्रहम् ॥
; ---------------------------------------------
; 1963 : page 1.381
    क्रियासु युक्तैर्नृप चारचक्षुषो न वञ्चनीयाः प्रभवोऽनुजीविभिः ।
    अतोऽर्हसि क्षन्तुमसाधु साधु वा हितं मनोहारि च दुर्लभं वचः ॥
; ---------------------------------------------
; 1964 : page 1.381
    क्रीडन्ते भुजगैः सार्धं रमन्ते परयोषिता ।
    राजानमपि सेवन्ते अहो साहसिका नराः ॥
; ---------------------------------------------
; 1965 : page 1.381
    क्रीत्वान्यतोऽपि मूल्येन मार्जारः पोष्यते हितः ।
    अहितो हन्यते यत्नाद्गृहजातोऽपि मूषकः ॥
; ---------------------------------------------
; 1966 : page 1.381
    क्रुद्धः पापं नरः कुर्यात्क्रुद्धो हन्याद्गुरूनपि ।
    क्रुद्धः परुषया वाचा श्रेयसोऽप्यवमन्यते ॥ [Seite1.382]
; ---------------------------------------------
; 1967 : page 1.382
    क्रुद्धोऽप्यक्रुद्धरूपः स्यात्स्मितपूर्वाभिभाषिता ।
    न चाप्यन्यमपध्वंसेत्कदाचित्कोपसंयुतः ॥
; ---------------------------------------------
; 1968 : page 1.382
    क्रुद्धो हि कार्यं सुश्रोणि न यथावत्प्रपश्यति ।
    नाकार्यं न च मर्यादां नरः क्रुद्धोऽनुपश्यति ॥
; ---------------------------------------------
; 1969 : page 1.382
+   <s>क्रूरो लुब्धः</s> s. Spruch <s>लुब्धः क्रूरः</s>.
    क्रोडीकरोति प्रथमं यथा जातमनित्यता ।
    धात्रीव जननी पश्चात्तथा शोकस्य कः क्रमः ॥
; ---------------------------------------------
; 1970 : page 1.382
    क्रोधः प्राणहरः शत्रुः क्रोधो मित्रमुखो रिपुः ।
    क्रोधो ह्यसिर्महातीक्ष्णः सर्वं क्रोधोऽपकर्षति ॥
; ---------------------------------------------
; 1971 : page 1.382
    क्रोधाग्नेरिन्धनं देहः कामाग्नेरिन्धनं धनम् ।
    सत्याग्नेरिन्धनं विद्या ज्ञानाग्नेरिन्धनं जगत् ॥
; ---------------------------------------------
; 1972 : page 1.382
    क्रोधेन व्याघ्रसिंहानां दुष्टानां जीवघातिनाम् ।
    कुले चोत्पद्यते जन्तुस्तस्मात्क्रोधं न कारयेत् ॥ [Seite1.383]
; ---------------------------------------------
; 1973 : page 1.383
    क्रोधो नाम मनुष्यस्य शरीराज्जायते रिपुः ।
    येन त्यजति मित्राणि धर्माच्च परिहीयते ॥
; ---------------------------------------------
; 1974 : page 1.383
    क्रोधो वैवस्वतो राजा तृष्णा वैतरणी नदी ।
    विद्या कामदुघा धेनुः संतोषो नन्दनं वनम् ॥
; ---------------------------------------------
; 1975 : page 1.383
    क्रोधो हन्ता मनुष्याणां क्रोधो भावयिता पुनः ।
    इति विद्धि महाप्राज्ञे क्रोधमूलौ भवाभवौ ॥
; ---------------------------------------------
; 1976 : page 1.383
    क्रोधो हर्षश्च दर्पश्च ह्रीः स्तम्भो मान्यमानिता ।
    यमर्थान्नापकर्षन्ति स वै पण्डित उच्यते ॥
; ---------------------------------------------
; 1977 : page 1.383
    क्रोधो हि हन्ति पुरुषस्य फलं करस्थं क्रोधो हि सर्वतपसां विनिपातहेतुः ।
    यस्तं जयत्युपशमेन मुहूर्तमेकं पश्चाद्भवत्यरिगणस्य स एव जेता ॥
; ---------------------------------------------
; 1978 : page 1.383
    क्लिश्यन्नपि हि मेधावी शुद्धं जीवनमाचरेत् ।
    तेनेह श्लाघ्यतामेति लोकेभ्यश्च न हीयते ॥
; ---------------------------------------------
; 1979 : page 1.384
    क्लीबा हि दैवमेवैकं प्रशंसन्ति न पौरुषम् ।
    दैवं पुरुषकारेण घ्नन्ति शूराः सदोद्यमाः ॥
; ---------------------------------------------
; 1980 : page 1.384
    क्लेशस्याङ्गमदत्त्वा सुखमेव सुखानि नेह लभ्यन्ते ।
    मधुभिन्मथनायस्तैराश्लिष्यति बाहुभिर्लक्ष्मीम् ॥
; ---------------------------------------------
; 1981 : page 1.384
    क्लेशाः परिनिवर्तन्ते केषांचिदसमीक्षिताः ।
    स्वस्थं च पुनरन्येषां न किंचिदधिगम्यते ॥
; ---------------------------------------------
; 1982 : page 1.384
    क्लेशैस्तीव्रैर्युज्यमानः सपत्नैः क्षमां कुर्वन्कालमुपासते यः ।
    संवर्धयन्स्तोकमिवाग्निमात्मानं स वै भुङ्क्ते पृथिवीमेक एव ॥
; ---------------------------------------------
; 1983 : page 1.384
    क्व गताः पृथिवीपालाः ससैन्यबलवाहनाः ।
    वियोगसाक्षिणी येषां भूमिरद्यापि तिष्ठति ॥
; ---------------------------------------------
; 1984 : page 1.384
    क्व गतो मृगो न जीवति पाथश्चलुकेन घासमुष्ट्या वा ।
    मुञ्चति चिरोषितत्वाज्जन्मवनं नापमानेऽपि ॥
; ---------------------------------------------
; 1985 : page 1.385
    क्व गन्तासि भ्रातः कृतवसतयो यत्र धनिनः
	//किमर्थं प्राणानां स्थितिमनुविधातुं कथमपि ।
    धनैर्याच्ञालब्धैर्ननु परिभवोऽभ्यर्थनफलं
	//निकारोऽग्रे पश्चाद्धनमहह भोस्तद्धि निधनम् ॥
; ---------------------------------------------
; 1986 : page 1.385
+   <s>क्वचित्कन्थाधारी</s> s. Spruch 1987.
    क्वचित्सभ्रूभङ्गैः क्वचिदपि च लज्जापरिणतैः
	//क्वचिद्भीतित्रस्तैः क्वचिदपि च लीलाविलसितैः ।
    नवोढानामेभिर्वदनकमले नेत्रचलितैः
	//स्फुरल्लोलालीनां प्रकरपरिपूर्णा इव दिशः ॥
; ---------------------------------------------
; 1987 : page 1.385
    क्वचिद्भूमीशय्यः क्वचिदपि च पर्यङ्कशयनः
	//क्वचिच्छाकाहारः क्वचिदपि च शाल्योदनरुचिः ।
    क्वचित्कन्थाधारी क्वचिदपि च दिव्याम्बरधरो
	//मनस्वी कार्यार्थी गणयति न दुःखं न च सुखम् ॥
; ---------------------------------------------
; 1988 : page 1.386
    क्वचिद्रुष्टः क्वचित्तुष्टो रुष्टस्तुष्टः क्षणे क्षणे ।
    अनवस्थितचित्तस्य प्रसादोऽपि भयंकरः ॥
; ---------------------------------------------
; 1989 : page 1.386
    क्वचिद्वीणानादः क्वचिदपि च हा हेति रुदितं
	//क्वचिद्विद्वद्गोष्ठी क्वचिदपि सुरामत्तकलहः ।
    क्वचिद्रम्या रामा क्वचिदपि जराजर्जरतनु-
	//र्न जाने संसारः किममृतमयः किं विषमयः ॥
; ---------------------------------------------
; 1990 : page 1.386
    क्व नु तेऽद्य पिता राजन्क्व न तेऽद्य पितामहाः ।
    न त्वं पश्यसि तानद्य न त्वां पश्यन्ति तेऽनघ ॥
; ---------------------------------------------
; 1991 : page 1.386
    क्व प्रस्थितासि करभोरु घने निशीथे प्राणाधिको वसति यत्र जनः प्रियो मे ।
    एकाकिनी वद कथं न बिभेषि बाले नन्वस्ति पुङ्खितशरो मदनः सहायः ॥
; ---------------------------------------------
; 1992 : page 1.387
    क्व भ्रातश्चलितोऽसि वैद्यकगृहं किं तत्र शान्त्यै रुजां
	//किं ते नास्ति सखे गृहे प्रियतमा सर्वं गदं हन्ति या ।
    वातं ते कुचकुम्भमर्दनवशात्पित्तं च वक्त्रामृता-
	//च्छ्लेष्माणं च निहन्ति हन्त सुरतव्यापारजातश्रमात् ॥
; ---------------------------------------------
; 1993 : page 1.387
    क्व यामः कांश्च पृच्छामो दिवि देवा वयं भुवि ।
    सुभाषितरसः स्वादुः किं वा स्वादीयसी सुधा ॥
; ---------------------------------------------
; 1994 : page 1.387
    क्व यामः कुत्र तिष्ठामः किं कुर्मः किं न कुर्महे ।
    रागिणश्चिन्तयन्त्येवं नीरागः सुखमेधते ॥
; ---------------------------------------------
; 1995 : page 1.387
    क्व स दशरथः स्वर्गे भूत्वा महेन्द्रसुहृद्गतः
	//क्व स जलनिधेर्वेलां बद्ध्वा नृपः सगरस्तथा ।
    क्व स करतलाज्जातो वैन्यः क्व सूर्यतनुर्मनु-
	//र्ननु बलवता कालेनैते प्रबाध्य निमीलिताः ॥ [Seite1.388]
; ---------------------------------------------
; 1996 : page 1.388
    क्व सरसि वनखण्डं पङ्कजानां क्व सूर्यः क्व च कुमुदवनानां कौमुदीबन्धुरिन्दुः ।
    चिरपरिचयबद्धा प्रायशः सज्जनानां नहि विचलति मैत्री दूरतोऽपि स्थितानाम् ॥
; ---------------------------------------------
; 1997 : page 1.388
    क्वालिङ्गनं भुजनिपीडितबाहुमूलभुग्नोन्नतस्तनमनोहरमायताक्ष्याः ।
    भिक्षोपवासनियमार्कमरीचिदाहैर्देहोपशोषणविधिः कुधियां क्व चैषः ॥
; ---------------------------------------------
; 1998 : page 1.388
    क्वासे क्व च गमिष्यामि कोऽन्वहं किमिहास्थितः ।
    कस्मात्किमनुशोचेयमित्येवं स्थापयेन्मनः ॥

; correction: न्वहं >ऽन्वहं
; ---------------------------------------------
; 1999 : page 1.388
    क्वेन्दोर्मण्डलमम्बुधिः क्व च रविः पद्माकरः क्व स्थितः
	//क्वाभ्राणां पटलं मयूरनिकरः क्वालिः क्व वा मालती ।
    दूरप्रस्थितहंसवृन्दमतुलं क्वाच्छं सरो मानसं
	//यद्यस्याभिमतं स्वकर्मवशतो दूरेऽपि तद्वल्लभम् ॥
; ---------------------------------------------
; 2000 : page 1.389
    क्वैतद्वक्त्रारविन्दं क्व तदधरमधु क्वायतास्ते कटाक्षाः
	//क्वालापाः कोमलास्ते क्व स मदनधनुर्भङ्गुरो भ्रूविलासः ।
    इत्थं खट्वाङ्गकोटौ प्रकटितदशनं मञ्जुगुञ्जत्समीरं
	//रागान्धानामिवोच्चैरुपहसति महामोहजालं कपालम् ॥
; ---------------------------------------------
; 2001 : page 1.389
    क्षणक्षयिणि सापाये भोगे रज्यन्ति नोत्तमाः ।
    अलिः संत्यज्य किञ्जल्कं न प्रार्थयति शैवलम् ॥
; ---------------------------------------------
; 2002 : page 1.389
    क्षणं चित्तं क्षणं वित्तं क्षणं जीवति मानवः ।
    यमस्य करुणा नास्ति धर्मस्य त्वरिता गतिः ॥
; ---------------------------------------------
; 2003 : page 1.389
    क्षणं दर्शनविघ्नाय पक्ष्मस्पन्दाय कुप्यतः ।
    प्रेम्णः प्रयाणं त्वं ब्रूहि मया तस्येष्टमिष्यते ॥
; ---------------------------------------------
; 2004 : page 1.390
    क्षणं बालो भूत्वा क्षणमपि युवा कामरसिकः
	//क्षणं वित्तैर्हीनः क्षणमपि च संपूर्णविभवः ।
    जराजीर्णैरङ्गैर्नट इव वलीमण्डिततनु-
	//र्नरः संसारान्ते विशति यमधानीयवनिकाम् ॥
; ---------------------------------------------
; 2005 : page 1.390
    क्षणिकाः सर्वसंस्कारा बुद्धेनोक्तं मृषा वचः ।
    चिन्तयन्तो यतः कान्तां नित्यमक्षणिका वयम् ॥
; ---------------------------------------------
; 2006 : page 1.390
    क्षते प्रहारा निपतन्त्यभीक्ष्णं धनक्षये वर्धति जाठराग्निः ।
    आपत्सु वैराणि समुल्लसन्ति छिद्रेष्वनर्था बहुलीभवान्त ॥
; ---------------------------------------------
; 2007 : page 1.390
    क्षत्रियः शतवर्षी च दशवर्षी द्विजोत्तमः ।
    पितापुत्रौ च विज्ञेयौ तयोर्हि ब्राह्मणो गुरुः ॥
; ---------------------------------------------
; 2008 : page 1.390
    क्षत्रियाणां बलं युद्धं व्यपारश्च च बलं विशाम् ।
    भिक्षा बलं भिक्षुकाणां शूद्राणां विप्रसेवनम् ॥ [Seite1.391]
; ---------------------------------------------
; 2009 : page 1.391
    क्षपाः क्षामीकृत्य प्रसभमपहृत्याम्बु सरितां
	//प्रताप्योर्वीं कृत्स्नां तरुगहनमुच्छोष्य सकलम् ।
    क्व संप्रत्युष्णांशुर्गत इति तदन्वेषणपरा-
	//स्तडिद्दीपालोका दिशि दिशि चरन्तीव जलदाः ॥
; ---------------------------------------------
; 2010 : page 1.391
    क्षमा गुणो ह्यशक्तानां शक्तानां भूषणं क्षमा ।
    क्षमा वशीकृतिर्लोके क्षमया किं न साध्यते ॥
; ---------------------------------------------
; 2011 : page 1.391
    क्षमातुल्यं तपो नास्ति संतोषात्परं सुखम् ।
    न च तृष्णापरो व्याधिर्न मोक्षात्परमं पदम् ॥
; ---------------------------------------------
; 2012 : page 1.391
+   <s>क्षमा बलमशक्तानाम्</s> s. Spruch 2010.
    क्षमा शत्रौ च मित्रे च यतीनामेव भूषणम् ।
    अपराधिषु सत्त्वेषु नृपाणां सैव दूषणम् ॥
; ---------------------------------------------
; 2013 : page 1.392
    क्षमी दाता गुणग्राही स्वामी दुःखेन लभ्यते ।
    शुचिर्दक्षोऽनुरक्तश्च मन्ये भृत्योऽपि दुर्लभः ॥
; ---------------------------------------------
; 2014 : page 1.392
    क्षमेदशक्तः सर्वस्य शक्तिमान्धर्मकारणात् ।
    अर्थानर्थौ समौ यस्य तस्य नित्यं क्षमा हिता ॥
; ---------------------------------------------
; 2015 : page 1.392
    क्षान्तं न क्षमया गृहोचितसुखं त्यक्तं न संतोषतः
	//सोढा दुःसहशीतवाततपनक्लेशा न तप्तं तपः ।
    ध्यातं वित्तमहर्निशं नियमितप्राणैर्न शंभोः पदं
	//तत्तत्कर्म कृतं यदेव मुनिभिस्तैस्तैः फलैर्वञ्चिताः ॥
; ---------------------------------------------
; 2016 : page 1.392
+   <s>क्षान्तितुल्यं तपो नास्ति</s> s. Spruch 2011.
    क्षान्तिश्चेत्कवचेन किं किमरिभिः क्रोधोऽस्ति चेद्देहिनां
	//ज्ञातिश्चेदनलेन किं यदि सुहृद्दिव्यौषधैः किं फलम् ।
    किं सर्पैर्यदि दुर्जनाः किमु धनैर्विद्यानवद्या यदि
	//व्रीडा चेत्किमु भूषणैः सुकविता यद्यस्ति राज्येन किम् ॥ [Seite1.393]
; ---------------------------------------------
; 2017 : page 1.393
    क्षिणोतु कामं शीतांशुः किं वसन्तो दुनोति माम् ।
    मलिनाचरितं कर्म सुरभेर्नन्वसांप्रतम् ॥
; ---------------------------------------------
; 2018 : page 1.393
    क्षिप्तो हस्तावलग्नः प्रसभमभिहतोऽप्याददनोंऽशुकान्तं
	//गृह्णन्केशेष्वपास्तश्चरणनिपतितो नेक्षितः संभ्रमेण ।
    आलिङ्गन्योऽवधूतस्त्रिपुरयुवतिभिः साश्रुनेत्रोत्पलाभिः
	//कामीवार्द्रापराधः स दहतु दुरितं शांभवो वः शराग्निः ॥
; ---------------------------------------------
; 2019 : page 1.393
    क्षिप्रं विजानाति चिरं शृणोति विज्ञाय चार्थं भजते न कामात् ।
    नासंपृष्टो ह्युपयुङ्क्ते परार्थे तत्प्रज्ञानं प्रथमं पण्डितस्य ॥
; ---------------------------------------------
; 2020 : page 1.394
    क्षिप्रमायमनालोच्य व्ययमानः स्ववाञ्छया ।
    श्रमणायत एवासौ धनी वैश्रवणोपमः ॥
; ---------------------------------------------
; 2021 : page 1.394
    क्षीणः क्षीणोऽपि शशी भूयो भूयोऽभिवर्धते सत्यम् ।
    विरम प्रसीद सुन्दरि यौवनमनिवर्ति यातं तु ॥
; ---------------------------------------------
; 2022 : page 1.394
    क्षीणः श्रयति शशीनं वृद्धो वर्धयति च पयसां नाथम् ।
    अन्ये विपदि सहाया धनिनां श्रियमनुभवन्त्यन्ये ॥
; ---------------------------------------------
; 2023 : page 1.394
+   <s>क्षीणः स्रवति शशी</s> s. den vorangehenden Spruch.
    क्षीयन्ते सर्वदानानि यज्ञहोमबलिक्रियाः ।
    न क्षीयते पात्रदानमभयं सर्वदेहिनाम् ॥
; ---------------------------------------------
; 2024 : page 1.394
    क्षीरनीरसमां मैत्रीं प्रशंसन्ति विचक्षणाः ।
    नीरं क्षीरायते तस्मिन्नग्ने रक्षति तत्पयः ॥
; ---------------------------------------------
; 2025 : page 1.395
    क्षीरिण्यः सन्तु गावो भवतु वसुमती सर्वसंपन्नसस्या
	//पर्जन्यः कालवर्षी सकलजनमनोनन्दिनो वान्तु वाताः ।
    मोदन्तां जन्मभाजः सततमभिमता ब्राह्मणाः सन्तु सन्तः
	//श्रीमन्तः पान्तु पृथ्वीं प्रशमितरिपवो धर्मनिष्ठाश्च भूपाः ॥
; ---------------------------------------------
; 2026 : page 1.395
    क्षीरेणात्मगतोदकाय हि गुणा दत्ताः पुरा तेऽखिलाः
	//क्षीरे तापमवेक्ष्य तेन पयसा स्वात्मा कृशानौ हुतः ।
    गन्तुं पावकमुन्मनस्तदभवद्दृष्ट्वा तु मित्रापदं
	//युक्तं तेन जलेन शाम्यति सतां मैत्री पुनस्तादृशी ॥
; ---------------------------------------------
; 2027 : page 1.395
    क्षुत्क्षामोऽपि जराकृशोऽपि शिथिलप्रायोऽपि कष्टां दशा-
	//मापन्नोऽपि विपन्नदीधितिरपि प्राणेषु गच्छत्स्वपि ।
    मत्तेभेन्द्रविभिन्नकुम्भकवलग्रासैकबद्धस्पृहः
	//किं जीर्णं तृणमत्ति मानमहतामग्रेसरः केसरी ॥
; ---------------------------------------------
; 2028 : page 1.396
    क्षुत्तृडाशाः कुटुम्बिन्यो मयि जीवति नान्यगाः ।
    तासामाशा महासाध्वी कदाचिन्मां न मुञ्चति ॥
; ---------------------------------------------
; 2029 : page 1.396
    क्षुद्रमर्थपतिं प्राप्य न्यायान्वेषणतत्परौ ।
    उभावपि क्षयं प्राप्तौ पुरा शशकपिञ्जलौ ॥
; ---------------------------------------------
; 2030 : page 1.396
+   <s>क्षुद्रमायमनालोच्य</s> s. Spruch 2020.
    क्षुद्रशत्रुर्भवेद्यस्तु विक्रमान्न स नम्यते ।
    तं निहन्तुं पुरस्कार्यः सदृशस्तस्य सैनिकः ॥
; ---------------------------------------------
; 2031 : page 1.396
    क्षुद्राक्षेणेव जालेन झषावपिहितावुरू ।
    कामक्रोधौ शरीरस्थौ प्रज्ञानं तौ विलुम्पतः ॥
; ---------------------------------------------
; 2032 : page 1.397
    क्षुद्राः सन्ति सहस्रशः स्वभराणव्यापारमात्रोद्यताः
	//स्वार्थो यस्य परार्थ एव स पुमानेकः सतामग्रणीः ।
    दुष्पूरोदरपूरणाय पिबति स्रोतःपतिं वाडवो
	//जीमूतस्तु निदाघसंभृतजगत्संतापविच्छित्तये ॥
; ---------------------------------------------
; 2033 : page 1.397
+   <s>क्षुद्रेक्षेणेव जालेन</s> s. Spruch 2031.
    क्षुद्व्याधिश्च चिकित्स्यतां प्रतिदिनं भिक्षौषधं भुज्यतां
	//स्वाद्वन्ने न तु यत्यतां विधिवशात्प्राप्तेन संतुष्यताम् ।
    शीतोष्णादि विषह्यतां न तु वृथा वाक्यं समुच्चार्यता-
	//मौदासीन्यमभीप्स्यतां जनकृपानैष्ठुर्यमुत्सृज्यताम् ॥
; ---------------------------------------------
; 2034 : page 1.397
    क्षुधितस्तृषितः कामी विद्यार्थी कृषिकारकः ।
    भाण्डारी च प्रवासी च सप्त सुप्तान्प्रबोधयेत् ॥
; ---------------------------------------------
; 2035 : page 1.397
    क्षेत्रं हि रसवच्छुद्धं कर्मणैवोपपादितम् ।
    ऋते वर्षान्न कौन्तेय जातु निर्वर्तयेत्फलम् ॥
; ---------------------------------------------
; 2036 : page 1.398
    क्षेत्रग्रामवनाद्रिपत्तनपुरीद्वीपक्षमामण्डल-
	//प्रत्याशाघनसूत्रबद्धमनसां लब्धाधिकं ध्यायताम् ।
    तृष्णे देवि यदि प्रसीदसि तनोष्यङ्गानि तुङ्गानि चे-
	//त्तद्भोः प्राणभृतां कुतः शमकथा ब्रह्माण्डलक्षैरपि ॥
; ---------------------------------------------
; 2037 : page 1.398
    क्षेत्रं पुरुषकारस्तु दैवं बीजमुदाहृतम् ।
    क्षेत्रबीजसमायोगात्ततः सस्यं समृध्यते ॥
; ---------------------------------------------
; 2038 : page 1.398
    क्षेत्रे सुकृष्टे ह्युपिते च बीजे देवे च वर्षत्यृतुकालयुक्तम् ।
    न स्यात्फलं तस्य कुतः प्रसिद्धिरन्यत्र दैवादिति चिन्तयामि ॥
; ---------------------------------------------
; 2039 : page 1.398
    क्षेम्यां सस्यप्रदां नित्यं पशुवृद्धिकरीमपि ।
    परित्यजेन्नृपो भूमिमात्मार्थमविचारयन् ॥
; ---------------------------------------------
; 2040 : page 1.398
+   <s>खगा वीतफलं वृक्षम्</s> s. Spruch <s>निःस्वं त्यजन्ति गणिकाः</s>.
    खण्डः पुनरपि पूर्णः पुनरपि खण्डः पुनः शशी पूर्णः ।
    संपद्विपदौ प्रायः कस्यापि नहि स्थिरे स्याताम् ॥
; ---------------------------------------------
; 2041 : page 1.398
    खनन्नाखुबिलं सिंहः पाषाणशकलाकुलम् ।
    प्राप्नोति नखभङ्गं वा फलं वा मूषको भवेत् ॥ [Seite1.399]
; ---------------------------------------------
; 2042 : page 1.399
    खरं श्वानं गजोन्मत्तौ रण्डां च बहुभाषिणीम् ।
    राजपुत्रं कुमित्रं च दूरतः परिवर्जयेत् ॥
; ---------------------------------------------
; 2043 : page 1.399
    खरोष्ट्रमहिषव्याघ्रान्स्वप्ने यस्त्वधिरोहति ।
    षण्मासाभ्यन्तरे तस्य मृत्युर्भवति निश्चितम् ॥
; ---------------------------------------------
; 2044 : page 1.399
    खलः करोति दुर्वृत्तं नूनं फलति साधुषु ।
    दशाननो हरेत्सीतां बन्धनं स्यान्महोदधौ ॥
; ---------------------------------------------
; 2045 : page 1.399
    खलः सर्षपमात्राणि परच्छिद्राणि पश्यति ।
    आत्मनो बिल्वमात्राणि पश्यन्नपि न पश्यति ॥
; ---------------------------------------------
; 2046 : page 1.399
    खलानां कण्टकानां च द्विविधैव प्रतिक्रिया ।
    उपानन्मुखभङ्गो वा दूरतो वा विवर्जनम् ॥
; ---------------------------------------------
; 2047 : page 1.400
    खलोल्लापाः शोढाः कथमपि तदाराधनपरै
	//र्निगृह्यान्तर्बाष्पं हसितमपि शून्येन मनसा ।
    कृतश्चित्तस्तम्भः प्रतिहतधियामञ्जलिरपि
	//त्वमाशे मोघाशे किमु परमतो नर्तयसि माम् ॥
; ---------------------------------------------
; 2048 : page 1.400
    खल्वाटो दिवसेश्वरस्य किरणैः संतापितो मस्तके
	//वाञ्छन्देशमनातपं विधिवशाद्बिल्वस्य मूलं गतः ।
    तत्राप्यस्य महाफलेन पतता भग्नं सशब्दं शिरः
	//प्रायो गच्छति यत्र भाग्यरहितस्तत्रैव यान्त्यापदः ॥
; ---------------------------------------------
; 2049 : page 1.400
    ख्यातः शक्रो भगाङ्को विधुरपि मलिनो माधवो गोपजातो
	//वेश्यापुत्रः वसिष्ठः सरुजपदयमः सर्वभक्ष्यो हुताशः ।
    व्यासो मत्स्योदरीयः सलवण उदधिः पाण्डवा जारजाता
	//रुद्रः प्रेतास्थिधारी त्रिभुवनवसतां कस्य दोषो न जातः ॥
; ---------------------------------------------
; 2050 : page 1.401
    ख्यातः सर्वरसानां हि लवणो रस उत्तमः ।
    गृष्णीयात्तं विना तेन व्यञ्जनं गोमयायते ॥
; ---------------------------------------------
; 2051 : page 1.401
    गगननगरकल्पं संगमं वल्लभानां जलदपटलतुल्यं यौवनं वा धनं वा ।
    स्वजनसुतशरीरादीनि विद्युच्चलानि क्षणिकमिति समस्तं विद्धि संसारवृत्तम् ॥
; ---------------------------------------------
; 2052 : page 1.401
    गगनमिव नष्टतारं शुष्कमिव सरः श्मशानमिव रौद्रम् ।
    प्रियदर्शनमपि रूक्षं भवति गृहं धनविहीनस्य ॥
; ---------------------------------------------
; 2053 : page 1.401
    गङ्गातरंगकणशीकरशीतलानि विद्याधराध्युषितचारुशिलातलानि ।
    स्थानानि किं हिमवतः प्रलयं गतानि यत्सावमानपरपिण्डरता मनुष्याः ॥
; ---------------------------------------------
; 2054 : page 1.402
    गङ्गातीरे हिमगिरिशिलाबद्धपद्मासनस्य
	//ब्रह्मध्यानाभ्यसनविधिना योगनिद्रां गतस्य ।
    किं तैर्भाव्यं मम सुदिवसैर्येषु ते निर्विशङ्काः
	//कण्डूयन्ते जठरहरिणाः शृङ्गमङ्गे मदीये ॥
; ---------------------------------------------
; 2055 : page 1.402
    गङ्गाहीनो हतो देशो विद्याहीनं हतं कुलम् ।
    अप्रसूता हता नारी हतो यज्ञस्त्वदक्षिणः ॥
; ---------------------------------------------
; 2056 : page 1.402
    गङ्गोर्मिभिरथो दिग्धो पुरुषं पवनो यदा ।
    स्पृशते सोऽस्य पाप्मानं सद्य एवापकर्षति ॥
; ---------------------------------------------
; 2057 : page 1.402
    गच्छ गच्छसि चेत्कान्त पन्थानः सन्तु ते शिवाः ।
    ममापि जन्म तत्रैव भूयाद्यत्र गतो भवान् ॥
; ---------------------------------------------
; 2058 : page 1.402
+   <s>गच्छ शूकर (सूकर) भद्रं ते</s> s. Spruch <s>दश व्याघ्रा जिताः पूर्वम्</s>.
    गच्छेति वक्तुमिच्छामि त्वत्प्रियं मत्प्रियैषिणी ।
    निर्गच्छति मुखाद्वाणी मा गा इति करोमि किम् ॥ [Seite1.403]
; ---------------------------------------------
; 2059 : page 1.403
    गजतुरगसहस्रं गोधनं भूमिदानं कनकरजतपात्रं मेदिनी सागरान्ता ।
    सुरयुवतिसमानं कोटिकन्याप्रदानं न भवति खलु तुल्यं ह्यन्नदानं प्रधानम् ॥
; ---------------------------------------------
; 2060 : page 1.403
    गजभुजंगमयोरपि बन्धनं शशिदिवाकरयोर्ग्रहपीडनम् ।
    मतिमतां च विलोक्य दरिद्रतां विधिरहो बलवानिति मे मतिः ॥
; ---------------------------------------------
; 2061 : page 1.403
    गण्डस्थलस्थमदवारिषु बद्धरागमत्तभ्रमद्भ्रमरपादतलाहतोऽपि ।
    कोपं न गच्छति नितान्तबलोऽपि नागस्तुल्ये बले तु बलवान्परिकोपमेति ॥
; ---------------------------------------------
; 2062 : page 1.403
    गतः कालो यत्र द्विचरणपशूनां क्षितिभुजां
	//पुरः स्वस्तीत्युक्त्त्वा विषयसुखमास्वादितमभूत् ।
    इदानीमस्माकं तृणमिव समस्तं कलयता-
	//मपेक्षा भिक्षायामपि किमपि चेतस्त्रपयति ॥
; ---------------------------------------------
; 2063 : page 1.404
    गतः कालो यत्र प्रणयिनि मयि प्रेमकुटिलः
	//कटाक्षः कालिन्दीलघुलहरिवृत्तिः प्रभुरभूत् ।
    इदानीमस्माकं जरठकमठीपृष्ठकठिना
	//मनोवृत्तिस्तत्किं व्यसनिनि मुधैव क्षपयसि ॥
; ---------------------------------------------
; 2064 : page 1.404
    गतं तद्यौवनं भीरु जीवितं च निरर्थकम् ।
    या न वेत्ति सदा पुंसां चतुराणां रतिक्रमम् ॥
; ---------------------------------------------
; 2065 : page 1.404
    गतप्रायः कायः प्रकृतिचपला सापि कमला
	//गृहावासः पाशो विरहविरसः संगमरसः ।
    अतः सर्वं गर्वं त्यज निजमनःकर्म कुशलं
	//भजाश्रान्तं शान्तं परमसुखदं वैष्णवपदम् ॥
; ---------------------------------------------
; 2066 : page 1.404
    गतवयसामपि पुंसां येषामर्था भवन्ति ते तरुणाः ।
    अर्थेन तु ये हीना वृद्धास्ते यौवनेऽपि स्युः ॥
; ---------------------------------------------
; 2067 : page 1.404
+   <s>गतशोको न कर्तव्यः</s> s. Spruch 2073.
    गतसारे हि संसारे सुखभ्रान्तिः शरीरिणाम् ।
    लालापानमिवाङ्गुष्ठे बालानां स्तन्यविभ्रमः ॥
; ---------------------------------------------
; 2068 : page 1.405
    गतानुगतिको लोकः कुट्टनीमुपदेशिनीम् ।
    प्रमाणयति नो धर्मे यथा गोघ्नमपि द्विजम् ॥
; ---------------------------------------------
; 2069 : page 1.405
    गतिरात्मवतां सन्तः सन्त एव सतां गतिः ।
    असतां च गतिः सन्तो न त्वसन्तः सतां गतिः ॥
; ---------------------------------------------
; 2070 : page 1.405
    गतिरेका पतिर्नार्या द्वितीया गतिरात्मजः ।
    तृतीया ज्ञातयो राजन् चतुर्थी नैव विद्यते ॥
; ---------------------------------------------
; 2071 : page 1.405
    गते प्रेमाबन्धे प्रणयबहुमाने विगलिते
	//निवृत्ते सद्भावे जन इव गच्छति पुरः ।
    तदुत्प्रेक्ष्योत्प्रेक्ष्य प्रियसखि गतांस्तांश्च दिवसा-
	//न्न जाने को हेतुर्दलति शतधा यन्न हृदयम् ॥
; ---------------------------------------------
; 2072 : page 1.405
    गते शोको न कर्तव्यो भविष्यं नैव चिन्तयेत् ।
    वर्तमानेन कालेन वर्तयन्ति विचक्षणाः ॥ [Seite1.406]
; ---------------------------------------------
; 2073 : page 1.406
    गते शोको न कर्तव्यो भविष्यं नैव चिन्तयेत् ।
    वर्तमानेषु कार्येषु वर्तनीयं विचक्षणैः ॥
; ---------------------------------------------
; 2074 : page 1.406
    गते हि दुर्दशां लोके क्षुद्रोऽप्यहितमाचरेत् ।
    पङ्के निमग्ने करिणि भेको भवति मूर्धगः ॥
; ---------------------------------------------
; 2075 : page 1.406
    गतोऽस्मि तीरं जलधेः पिपासया स चापि शुष्कश्चुलुकीकृतो मया ।
    न दृश्यते दोषलवोऽपि तोयधेर्ममैव तत्कर्मफलं विजृम्भते ॥
; ---------------------------------------------
; 2076 : page 1.406
    गन्तव्यं राजपथे दृष्टा व्यापीनसुस्तना नारी ।
    यद्यपि न भवति सुरतं नयनसुखं को निवारयति ॥
; ---------------------------------------------
; 2077 : page 1.406
    गन्तव्या राजसभा द्रष्टव्या राजपूजिताः पुरुषाः ।
    यद्यपि न भवन्त्यर्था भवत्यनर्थप्रतीकारः ॥
; ---------------------------------------------
; 2078 : page 1.406
    गन्ता चेद्गच्छ तूर्णं ते कर्णौ यान्ति पुरा रवाः ।
    आर्तबन्धुमुखोद्गीर्णाः प्रयाणपरिपन्थिनः ॥ [Seite1.407]
; ---------------------------------------------
; 2079 : page 1.407
    गन्त्री वसुमती नाशमुदधिर्दैवतानि च ।
    फेनप्रख्यः कथं नाशं मर्त्यलोको न यास्यति ॥
; ---------------------------------------------
; 2080 : page 1.407
    गन्धलुब्धो मधुकरो दानासवपिपासया ।
    अभ्येत्यसुखसंचारां गजकर्णझलज्झलाम् ॥
; ---------------------------------------------
; 2081 : page 1.407
    गन्धः सुवर्णे फलमिक्षुदण्डे नाकारि पुष्पं खलु चन्दनस्य ।
    विद्वान्धनाढ्यो नृपतिश्चिरायुर्धातुः पुरा कोऽपि न बुद्धिदोऽभूत् ॥
; ---------------------------------------------
; 2082 : page 1.407
    गन्धाढ्यां नवमल्लिकां मधुकरस्त्यक्त्त्वा गतो यूथिकां
	//दैवात्तां च विहाय चम्पकवनं पश्चात्सरोजं गतः ।
    बद्धस्तत्र निशाकरेण विधिना क्रन्दत्यसौ मूढधीः
	//संतोषेण विना पराभवपदं प्राप्नोति कामातुरः ॥
; ---------------------------------------------
; 2083 : page 1.408
    गन्धाढ्यासौ भुवनविदिता केतकी स्वर्णवर्णा
	//पद्मभ्रान्त्या चपलमधुपः पुष्पमध्ये पपात ।
    अन्धीभूतः कुसुमरजसा कण्टकैर्लूनपक्षः
	//स्थातुं गन्तुं द्वयमपि सखे नैव शक्तो द्विरेफः ॥
; ---------------------------------------------
; 2084 : page 1.408
    गन्धेन गावः पश्यन्ति वेदैः पश्यन्ति वै द्विजाः ।
    चारैः पश्यन्ति राजानश्चक्षुर्भ्यामितरे जनाः ॥
; ---------------------------------------------
; 2085 : page 1.408
    गन्धैर्माल्यैस्तथा धूपैर्विविधैर्भूषणैरपि ।
    वासोभिः शयनैश्चैव विधवा किं करिष्यति ॥
; ---------------------------------------------
; 2086 : page 1.408
    गम्भीरार्थेषु काव्येषु प्रायेण स्पृहयालवः ।
    उत्तानार्थेषु चावज्ञां कवयो हि वितन्वते ॥
; ---------------------------------------------
; 2087 : page 1.408
    गम्यते यदि मृगेन्द्रमन्दिरं लभ्यते करिकपोलमौक्तिकम् ।
    गम्यते यदि च कुक्कुरालयं लभ्यतेऽस्थिखुरपुच्छसंचयः ॥
; ---------------------------------------------
; 2088 : page 1.409
    गरोऽपि गवि दुग्धं स्याद्दुग्धमप्युरगे विषम् ।
    पात्रापात्रविशेषेण तत्पात्रे दानमुत्तमम् ॥
; ---------------------------------------------
; 2089 : page 1.409
    गर्जति शरदि न वर्षति वर्षति वर्षासु निःस्वनो मेघः ।
    नीचो वदति न कुरुते न वदति साधुः करोत्येव ॥
; ---------------------------------------------
; 2090 : page 1.409
    गर्ज वा वर्ष वा शक्र मुञ्च वा शतशोऽशनिम् ।
    न शक्या हि स्त्रियो रोद्धुं प्रस्थिता दयितं प्रति ॥
; ---------------------------------------------
; 2091 : page 1.409
    गर्जसि मेघ न यच्छसि तोयं चातकपक्षी व्याकुलितोऽहम् ।
    दैवादिह यदि दक्षिणवातः क्व त्वं क्वाहं क्व च जलपातः ॥
; ---------------------------------------------
; 2092 : page 1.409
    गर्भक्लेशः स्त्रियो मन्ये साफल्यं भजते तदा ।
    यदारिविजयी वा स्यात्संग्रामे वा हतः सुतः ॥
; ---------------------------------------------
; 2093 : page 1.409
    गर्भवासव्यथां जातः शरीरी विस्मरेद्यथा ।
    प्राप्तराज्यस्तथा राजा नियतं पूर्वचिन्तनम् ॥
; ---------------------------------------------
; 2094 : page 1.410
    गर्भस्थं गायमानं शयनतलगतं मातुरुत्सङ्गसंस्थं
	//बालं वृद्धं युवानं परिणतवयसं निःस्वमाढ्यं खलार्यम् ।
    वृक्षाग्रे शैलशृङ्गे नभसि पथि जले पञ्जरे कोटरे वा
	//पातालं वा प्रविष्टं हरति सहसितं दुर्निवार्यः कृतान्तः ॥
; ---------------------------------------------
; 2095 : page 1.410
    गर्वं नोद्वहते न निन्दति परं नो भाषते निष्ठुर-
	//मुक्तः केनचिदप्रियं च सहते क्रोधं च नालम्बते ।
    श्रुत्वा काव्यमलक्षणं परकृतं संतिष्ठते मूकव-
	//द्दोषांश्छादयते न कुरुते पापं सतां लक्षणम् ॥
; ---------------------------------------------
; 2096 : page 1.410
    गर्वमसंवाह्यमिमं लोचनयुगलेन किं वहसि मुग्धे ।
    सन्तीदृशानि दिशि दिशि सरस्सु ननु नीलनलिनानि ॥
; ---------------------------------------------
; 2097 : page 1.410
+   <s>गर्हितान्योऽन्यमतयः</s> s. Spruch 1481.
+   <s>गल्लस्थलेषु मदवारिषु</s> s. Spruch 2061.
    गवादीनां पयोऽन्येद्युः सद्यो वा दधि जायते ।
    क्षीरोदधेस्तु नाद्यापि महतां विकृतिः कुतः ॥
; ---------------------------------------------
; 2098 : page 1.411
+   <s>गवामर्थे ब्राह्मणार्थे</s> s. Spruch 2100.
    गवार्थे ब्राह्मणार्थे च प्राणत्यागं करोति यः ।
    सूर्यस्य मण्डलं भित्त्वा स याति परमां गतिम् ॥
; ---------------------------------------------
; 2099 : page 1.411
    गवार्थे ब्राह्मणार्थे च स्त्रीवित्तहरणे तथा ।
    प्राणांस्त्यजति यो युद्धे तस्य लोकाः सनातनाः ॥
; ---------------------------------------------
; 2100 : page 1.411
    गवार्थे ब्राह्मणार्थे च स्वाम्यर्थे स्त्रीकृतेऽथ वा ।
    स्थानार्थे यस्त्यजेत्प्राणांस्तस्य लोकाः सनातनाः ॥
; ---------------------------------------------
; 2101 : page 1.411
    गाङ्गमम्बु सितमम्बु यामुनं कज्जलाभमुभयत्र मज्जतः ।
    राजहंस तव सैव शुभ्रता चीयते न च न चापचीयते ॥
; ---------------------------------------------
; 2102 : page 1.411
    गाढालिङ्गनवामनीकृतकुचप्रोद्भिन्नरोमोद्गमा
	//सान्द्रस्नेहरसातिरेकविगलच्छ्रीमन्नितम्बाम्बरा ।
    मा मा मानद माति मामलमिति क्षामाक्षरोल्लापिनी
	//सुप्ता किं नु मृता नु किं मनसि मे लीना विलीना नु किम् ॥
; ---------------------------------------------
; 2103 : page 1.412
    गात्रं संकुचितं गतिर्विगलिता भ्रष्टा च दन्तावली
	//दृष्टिर्नश्यति वर्धते बधिरता वक्त्रं च लालायते ।
    वाक्यं नाद्रियते न बान्धवजनो भार्या न शुश्रूषते
	//हा कष्टं पुरुषस्य जीर्णवयसः पुत्रोऽप्यामित्रायते ॥
; ---------------------------------------------
; 2104 : page 1.412
    गात्रेषु वलयः प्राप्ताः श्वेताश्चैव शिरोरुहाः ।
    जरया पुरुषो जीर्णः किं हि कृत्वा प्रभावयेत् ॥
; ---------------------------------------------
; 2105 : page 1.412
    गाम्भीर्येण समुद्रोऽसि गौरवेणासि पर्वतः ।
    कामदत्वाच्च लोकानामसि त्वं कल्पपादपः ॥
; ---------------------------------------------
; 2106 : page 1.412
+   <s>गावः पश्यन्ति गन्धेन</s> und <s>गावो गन्धेन पश्यन्ति</s> s. Spruch 2084. [Seite1.413]
    गिरयो येन भिद्यन्ते धरा येन विदार्यते ।
    संहतेः पश्य माहात्म्यं तृणैर्वारि निवार्यते ॥
; ---------------------------------------------
; 2107 : page 1.413
    गिरिपृष्ठं समारुह्य प्रासादं वा रहोगतः ।
    अरण्ये निःशलाके वा मन्त्रयेदविभावितः ॥
; ---------------------------------------------
; 2108 : page 1.413
    गिरीन्द्रशिखराकारो लीलयोन्मूलितद्रुमः ।
    करिणीस्पर्शसंमोहादालानं याति वारणः ॥
; ---------------------------------------------
; 2109 : page 1.413
    गिरौ कलापी गगने पयोदा लक्षान्तरेऽर्कश्च जलेषु पद्माः ।
    इन्दुर्द्विलक्षे कुमुदस्य बन्धुर्यो यस्य मित्रं नहि तस्य दूरम् ॥
; ---------------------------------------------
; 2110 : page 1.413
+   <s>गीतशास्त्रविनोदेन</s> s. Spruch 1711.
    गीती शीघ्री शिरःकम्पी तथा लिखितपाठकः ।
    अनर्थज्ञोऽल्पकण्ठश्च षडेते पाठकाधमाः ॥
; ---------------------------------------------
; 2111 : page 1.414
    गीते नाट्ये पाठे वादे संग्रामे सुरतोत्सवे ।
    आहारे व्यवहारे च त्यक्तलज्जः सदा भवेत् ॥
; ---------------------------------------------
; 2112 : page 1.414
    गुणज्ञोऽपि कृतज्ञोऽपि कुलीनोऽपि महानपि ।
    प्रियंवदोऽपि दक्षोऽपि लोकं प्रीणेन्न निर्धनः ॥
; ---------------------------------------------
; 2113 : page 1.414
    गुणदारिद्र्यनिर्निद्रैः क्षुद्रैः कौशलशालिनाम् ।
    प्रसिद्धिस्पर्धया वन्ध्यैर्धार्यन्तेऽसूययासवः ॥

; correction: गुणदादिद्र्यनिर्निद्रैः > गुणदारिद्र्यनिर्निद्रैः
; ---------------------------------------------
; 2114 : page 1.414
+   <s>गुणदोषमचिन्त्यैव</s> s. Spruch <s>त्रिविधाः पुरुषा लोके</s>.
    गुणदोषानशास्त्रज्ञः कथं विभजते जनः ।
    किमन्धस्याधिकारोऽस्ति रूपभेदोपलब्धिषु ॥
; ---------------------------------------------
; 2115 : page 1.414
    गुणदोषावनिश्चित्य विधिर्न ग्रहनिग्रहौ ।
    स्वनाशाय यथा न्यस्तो दर्पात्सर्पमुखे करः ॥
; ---------------------------------------------
; 2116 : page 1.414
    गुणदोषाववाप्येते पुंसां संशीलनाद्बुधैः ।
    लेभे पीयूषगरलं मन्थनादम्बुधेः सुरैः ॥ [Seite1.415]
; ---------------------------------------------
; 2117 : page 1.415
+   <s>गुणदोषौ न निश्चित्य</s> s. unter Spruch <s>त्रिविधाः पुरुषा लोके</s>.
    गुणदोषौ बुधो गृह्णन्निन्दुक्ष्वेडाविवेश्वरः ।
    शिरसा श्लाघते पूर्वं परं कण्ठे नियच्छति ॥
; ---------------------------------------------
; 2118 : page 1.415
    गुणप्रवालं विनयप्रशाखं विश्रम्भमूलं महनीयपुष्पम् ।
    तं साधुवृक्षं स्वगुणैः फलाढ्यं सुहृद्विहंगाः सुखमाश्रयन्ति ॥
; ---------------------------------------------
; 2119 : page 1.415
    गुणं पृच्छ हि मा रूपं शीलं पृच्छ हि मा कुलम् ।
    सिद्धिं पृच्छ हि मा विद्यां भोगं पृच्छ हि मा धनम् ॥
; ---------------------------------------------
; 2120 : page 1.415
    गुणवज्जनसंसर्गाद्याति स्वल्पोऽपि गौरवम् ।
    पुष्पमालानुषङ्गेण सूत्रं शिरसि धार्यते ॥
; ---------------------------------------------
; 2121 : page 1.415
    गुणवत्तरपात्रेण च्छाद्यन्ते गुणिनां गुणाः ।
    रात्रौ दीपशाखाकान्तिर्न भानावुदिते सति ॥
; ---------------------------------------------
; 2122 : page 1.416
    गुणवदगुणवद्वा कुर्वता कार्यजातं परिणतिरवधार्या यत्नतः पण्डितेन ।
    अतिरभसकृतानां कर्मणामा विपत्तेर्भवति हृदयदाही शल्यतुल्यो विपाकः ॥
; ---------------------------------------------
; 2123 : page 1.416
+   <s>गुणवद्वस्तुसंसर्गात्</s> s. Spruch 2120.
    गुणवन्तः क्लिश्यन्ते प्रायेण भवन्ति निर्गुणाः सुखिनः ।
    बन्धनमायान्ति शुका यथेष्टसंचारिणः काकाः ॥
; ---------------------------------------------
; 2124 : page 1.416
    गुणवन्तं नियुञ्जीत गुणहीनं विवर्जयेत् ।
    पण्डितस्य गुणाः सर्वे मूर्खे दोषाश्च केवलम् ॥
; ---------------------------------------------
; 2125 : page 1.416
    गुणवान्वा परजनः स्वजनो निर्गुणोऽपि वा ।
    निर्गुणः स्वजनः श्रेयान्यः परः पर एव सः ॥
; ---------------------------------------------
; 2126 : page 1.416
    गुणवान्सुचिरस्थायी देवोऽपि नाभिजायते ।
    तिष्ठत्येकां निशां चन्द्रः श्रीमान्संपूर्णमण्डलः ॥
; ---------------------------------------------
; 2127 : page 1.416
    गुणशतशालिनि पिशुनः केवलदोषं निभालयति ।
    कोलः कमलतडागे कर्दममात्रं गवेषयति ॥
; ---------------------------------------------
; 2128 : page 1.417
+   <s>गुणः सज्जनसंसर्गात्</s> s. Spruch 2120.
    गुणाः कुर्वन्ति दूतत्वं दूरेऽपि वसतां सताम् ।
    केतकीगन्धमाघ्राय स्वयं गच्छन्ति षट्पदाः ॥
; ---------------------------------------------
; 2129 : page 1.417
    गुणाः खलु गुणा एव न गुणाः फलहेतवः ।
    अर्थसंचयकर्तॄणि भाग्यानि पृथगेव हि ॥
; ---------------------------------------------
; 2130 : page 1.417
    गुणा गुणज्ञेषु गुणा भवन्ति ते निर्गुणं प्राप्य भवन्ति दोषाः ।
    सुस्वादुतोयाः प्रभवन्ति नद्यः समुद्रमासाद्य भवन्त्यपेयाः ॥
; ---------------------------------------------
; 2131 : page 1.417
+   <s>गुणा गौरवतां यान्ति</s> s. Spruch 2142.
    गुणा दश स्नानशीलं भजन्ते बलं रूपं स्वरवर्णप्रशुद्धिः ।
    स्पर्शश्च गन्धश्च विशुद्धता च श्रीः सौकुमार्यं प्रवराश्च नार्यः ॥
; ---------------------------------------------
; 2132 : page 1.417
    गुणानर्चन्ति जन्तूनां न जातिं केवलां क्वचित् ।
    स्फाटिकं भाजनं भग्नं काकिण्यापि न गृह्यते ॥
; ---------------------------------------------
; 2133 : page 1.418
    गुणानामन्तरं प्रायस्तज्ज्ञो जानाति नेतरः ।
    मालतीमल्लिकामोदं घ्राणं वेत्ति न लोचनम् ॥
; ---------------------------------------------
; 2134 : page 1.418
    गुणानामायथातथ्यादर्थं विप्लावयन्ति ये ।
    अमात्यव्यञ्जना राज्ञां दूष्यास्ते शत्रुसंज्ञिताः ॥
; ---------------------------------------------
; 2135 : page 1.418
    गुणानामेव दौरात्म्याद्धुरि धुर्यो नियुज्यते ।
    असंजातकिणस्कन्धः सुखं स्वपिति गौर्गलिः ॥
; ---------------------------------------------
; 2136 : page 1.418
    गुणा यत्र तु पूज्यन्ते धान्यं यत्र सुसंचितम् ।
    आत्मनः कुशलं यत्र तत्रैव प्रविशेन्नरः ॥
; ---------------------------------------------
; 2137 : page 1.418
    गुणा यत्र न पूज्यन्ते का तत्र गुणिनां गतिः ।
    नग्नक्षपणके ग्रामे रजकः किं करिष्यति ॥
; ---------------------------------------------
; 2138 : page 1.418
    गुणायन्ते दोषाः सुजनवदने दुर्जनमुखे
	//गुणा दोषायन्ते किमिति जगतां विस्मयपदम् ।
    यथा जीमूतोऽयं लवणजलधेर्वारि मधुरं
	//फणी पीत्वा क्षीरं वमति गरलं दुःसहतरम् ॥
; ---------------------------------------------
; 2139 : page 1.419
    गुणालयोऽप्यसन्मन्त्री नृपतिर्नाधिगम्यते ।
    प्रसन्नस्वादुसलिलो दुष्टग्राहो यथा ह्रदः ॥
; ---------------------------------------------
; 2140 : page 1.419
+   <s>गुणाशयं कीर्तियुतं च</s> s. Spruch 2141.
    गुणाश्च षण्मितभुक्तं भजन्त आरोग्यमायुश्च बलं सुखं च ।
    अनाविलं चास्य भवत्यपत्यं न चैनमाद्यून इति क्षिपन्ति ॥
; ---------------------------------------------
; 2141 : page 1.419
    गुणाश्रयं कीर्तियुतं च कान्तं पतिं विधेयं सधनं रतिज्ञम् ।
    विहाय शीघ्रं वनिता व्रजन्ति नरान्तरं शीलगुणादिहीनम् ॥
; ---------------------------------------------
; 2142 : page 1.419
    गुणाः सर्वत्र पूज्यन्ते न महन्योऽपि संपदः ।
    पूर्णेन्दुः किं तथा वन्द्यो निष्कलङ्को यथा कृशः ॥
; ---------------------------------------------
; 2143 : page 1.419
    गुणाः सर्वत्र पूज्यन्ते पितृवंशो निरर्थकः ।
    वासुदेवं नमस्यन्ति वसुदेवं न ते जनाः ॥
; ---------------------------------------------
; 2144 : page 1.420
    गुणिगणगणनारम्भे न पतति कठिनी सुसंभ्रमाद्यस्य ।
    तेनाम्बा यदि सुतिनी वद वन्ध्या कीदृशी नाम ॥
; ---------------------------------------------
; 2145 : page 1.420
    गुणिनं जनमालोक्य निजबन्धनशङ्कया ।
    राजँल्लक्ष्मीः कुरङ्गीव दूरं दूरं पलायते ॥
; ---------------------------------------------
; 2146 : page 1.420
    गुणिनः समीपवर्ती पूज्यो लोकस्य गुणविहीनोऽपि ।
    विमलेक्षणप्रसङ्गादञ्जनमाप्नोति कान्तिं हि ॥
; ---------------------------------------------
; 2147 : page 1.420
    गुणिनां निर्गुणानां च दृश्यते महदन्तरम् ।
    हाराः कण्ठगताः स्त्रीणां नूपुराणि च पादयोः ॥
; ---------------------------------------------
; 2148 : page 1.420
+   <s>गुणिनामगुणानां च</s> s. den vorangehenden Spruch.
    गुणिनामपि निजरूपप्रतिपत्तिः परत एव संभवति ।
    स्वमहिमदर्शनमक्ष्णोर्मुकुरतले जायते यस्मात् ॥
; ---------------------------------------------
; 2149 : page 1.421
    गुणिनि गुणज्ञो रमते नागुणशीलस्य गुणिनि परितोषः ।
    अलिरेति वनात्कमलं न दर्दुरस्त्वेकवासोऽपि ॥
; ---------------------------------------------
; 2150 : page 1.421
    गुणिनो न विदेशोऽस्ति न संतुष्टस्य चासुखम् ।
    धीरस्य च विपन्नास्ति नासाध्यं व्यवसायिनः ॥
; ---------------------------------------------
; 2151 : page 1.421
    गुणिनोऽपि हि सीदन्ति गुणग्राही न चेदिह ।
    सगुणः पूर्णकुम्भोऽपि कूप एव निमज्जति ॥
; ---------------------------------------------
; 2152 : page 1.421
    गुणी गुणं वेत्ति न वेत्ति निर्गुणो बली बलं वेत्ति न वेत्ति निर्बलः ।
    पिको वसन्तस्य गुणं न वायसः करी च सिंहस्य बलं न मूषिकः ॥
; ---------------------------------------------
; 2153 : page 1.421
    गुणेन स्पृहणीयः स्यान्न रूपेण युतो नरः ।
    सौगन्ध्यहीनं नादेयं पुष्पं कान्तमपि क्वचित् ॥
; ---------------------------------------------
; 2154 : page 1.422
+   <s>गुणे भूषयते रूपम्</s> s. Spruch 2167.
    गुणेषु यत्नः पुरुषेण कार्यो न किंचिदप्राप्यतमं गुणानाम् ।
    गुणप्रकर्षादुडुपेन शंभोरलङ्घ्यमुल्लङ्घितमुत्तमाङ्गम् ॥
; ---------------------------------------------
; 2155 : page 1.422
    गुणेषु रागो व्यसनेष्वनादरो रतिः सुभृत्येषु च यस्य भूपतेः ।
    चिरं स भुङ्क्ते चलचामारंशुकां सितातपत्राभरणां नृपश्रियम् ॥
; ---------------------------------------------
; 2156 : page 1.422
    गुणेष्वनादरं भ्रातः पूर्णश्रीरपि मा कृथाः ।
    संपूर्णोऽपि घटः कुपे गुणच्छेदात्पतत्यधः ॥
; ---------------------------------------------
; 2157 : page 1.422
    गुणेष्वेव हि कर्तव्यः प्रयत्नः पुरुषैः सदा ।
    गुणयुक्तो दरिद्रोऽपि नेश्वरैरगुणैः समः ॥
; ---------------------------------------------
; 2158 : page 1.422
    गुणेष्वेवादरः कार्यः किमाटोपैः प्रयोजनम् ।
    विक्रीयन्ते न घण्टाभिर्गावः क्षीरविवर्जिताः ॥
; ---------------------------------------------
; 2159 : page 1.422
    गुणैः पूजा भवेत्पुंसां नैकस्माज्जायते कुलात् ।
    चूडारत्नं शशी शंभोर्यानमुच्चैःश्रवा हरेः ॥ [Seite1.423]
; ---------------------------------------------
; 2160 : page 1.423
+   <s>गुणैरुत्तमतां याति</s> s. Spruch 2161.
    गुणैरुत्तुङ्गतां याति न तु जातिप्रभावतः ।
    क्षीरोदधिसमुत्पन्नः कालकूटः किमुत्तमः ॥
; ---------------------------------------------
; 2161 : page 1.423
    गुणैरुत्तुङ्गतां याति नोच्चैरासनसंस्थितः ।
    प्रासादशिखरस्थोऽपि काकः किं गरुडायते ॥
; ---------------------------------------------
; 2162 : page 1.423
    गुणैरुदारैः संयुक्तान्प्रोन्नयेन्मध्यमाधमान् ।
    महत्त्वं प्राप्नुवन्तस्ते वर्धयन्ति नरेश्वरम् ॥
; ---------------------------------------------
; 2163 : page 1.423
    गुणैर्भूतानि युज्यन्ते वियुज्यन्ते तथैव च ।
    सर्वाणि नैतदेकस्य शोकस्थानं हि विद्यते ॥
; ---------------------------------------------
; 2164 : page 1.423
    गुणैः सर्वज्ञतुल्योऽपि सीदत्येको निराश्रयः ।
    अनर्घ्यमपि माणिक्यं हेमाश्रयमपेक्षते ॥
; ---------------------------------------------
; 2165 : page 1.423
    गुणो गुणान्तरापेक्षी स्वरूपख्यातिहेतवे ।
    स्वभावबाल्यलावण्यं तारुण्येन मनोहरम् ॥ [Seite1.424]
; ---------------------------------------------
; 2166 : page 1.424
+   <s>गुणो गौरवमायाति</s> s. Spruch 1242.
    गुणो दूषणतां याति दूषणं गुणतां क्वचित् ।
    तथा हि नम्रता दोषः स्तनयोः स्तब्धता गुणः ॥
; ---------------------------------------------
; 2167 : page 1.424
+   <s>गुणो भूषणतां याति</s> s. den vorangehenden Spruch.
    गुणो भूषयते रूपं शीलं भूषयते कुलम् ।
    सिद्धिर्भूषयते विद्यां भोगो भूषयते धनम् ॥
; ---------------------------------------------
; 2168 : page 1.424
+   <s>गुप्तस्यापीह दम्भस्य</s> s. Spruch <s>सुप्रयुक्तस्य दम्भस्य</s>.
    गुरवो यत्र पूज्यन्ते यत्र धान्यं सुसंचितम् ।
    न दण्डकलहौ यत्र तत्र शक्र वसाम्यहम् ॥
; ---------------------------------------------
; 2169 : page 1.424
    गुरुणा स्तनभारेण मुखचन्द्रेण भास्वता ।
    शनैश्चराभ्यां पादाभ्यां रेजे ग्रहमयीव सा ॥
; ---------------------------------------------
; 2170 : page 1.424
    गुरुपत्न्यां निशाधीशो ब्राह्मण्यां पाकशासनः ।
    गतः पञ्चेषुलक्ष्यत्वं का कथान्यस्य देहिनः ॥ [Seite1.425]
; ---------------------------------------------
; 2171 : page 1.425
+   <s>गुरुप्रयोजनोद्देशात्</s> s. Spruch 2171.
+   <s>गुरुमपराधं कृत्वा</s> s. Spruch <s>महतां योऽपराध्येत</s>.
    गुरुं प्रयोजनोद्देशादर्चयन्ति न भक्तितः ।
    दुग्धदात्रीति गौर्गेहे पोष्यते न तु धर्मतः ॥
; ---------------------------------------------
; 2172 : page 1.425
    गुरुरग्निर्द्विजातीनां वर्णानां ब्राह्मणो गुरुः ।
    पतिरेको गुरुः स्त्रीणां सर्वत्राभ्यागतो गुरुः ॥
; ---------------------------------------------
; 2173 : page 1.425
    गुरुरात्मवतां शास्ता शास्ता राजा दुरात्मनाम् ।
    अथ प्रच्छन्नपापानां शास्ता वैवस्वतो यमः ॥
; ---------------------------------------------
; 2174 : page 1.425
    गुरुर्दुष्टः परित्याज्यस्तथा माता तथा पिता ।
    यो ह्यनर्थाय कल्पेत स शत्रुर्न च बान्धवः ॥
; ---------------------------------------------
; 2175 : page 1.425
    गुरुलाघवमर्थानामारम्भे कर्मणां फलम् ।
    दोषं वा यो न जानाति स बाल इति होच्यते ॥
; ---------------------------------------------
; 2176 : page 1.426
    गुरु वित्तं ततो मित्रं तस्माद्भूमिर्गरीयसी ।
    भूमेर्विभूतयः सर्वास्ताम्भ्यो बन्धुसुहृद्गणाः ॥
; ---------------------------------------------
; 2177 : page 1.426
    गुरुशकटधुरंधरस्तृणाशी समविसमेषु च लाङ्गलापकर्षी ।
    जगदुपकरणं पवित्रयोनिर्नरपशुना न निमीयते गवेन्द्रः ॥
; ---------------------------------------------
; 2178 : page 1.426
    गुरुशुश्रूषया विद्या पुष्कलेन धनेन वा ।
    अथ वा विद्यया विद्या चतुर्थं नोपलभ्यते ॥
; ---------------------------------------------
; 2179 : page 1.426
    गुरूणां नाममात्रेऽपि गृहीते स्वामिसंभवे ।
    दुष्टानां पुरतः क्षेमं तत्क्षणादेव जायते ॥
; ---------------------------------------------
; 2180 : page 1.426
    गुरोरप्यवलिप्तस्य कार्याकार्यमजानतः ।
    उत्पथं प्रतिपन्नस्य न्याय्यं भवति शासनम् ॥
; ---------------------------------------------
; 2181 : page 1.427
    गुरोर्यत्र परीवादो निन्दा वापि प्रवर्तते ।
    कर्णौ तत्र पिधातव्यौ गन्तव्यं वा ततोऽन्यतः ॥
; ---------------------------------------------
; 2182 : page 1.427
    गुरोः सुतां मित्रभार्यां स्वामिसेवकगेहिनीम् ।
    यो गच्छति पुमाँल्लोके तमाहुर्ब्रह्मघातिनम् ॥
; ---------------------------------------------
; 2183 : page 1.427
+   <s>गुरौ प्राप्तः परीवादः</s> s. Spruch 2181.
    गूढमैथुनधार्ष्ट्यं च काले काले च संग्रहम् ।
    अप्रमादमनालस्यं पञ्च शिक्षेत वायसात् ॥
; ---------------------------------------------
; 2184 : page 1.427
    गृध्रदृष्टिर्बकालीनः श्वचेष्टः सिंहविक्रमः ।
    अनुद्विग्नः काकशङ्की भुजंगचरितं चरेत् ॥
; ---------------------------------------------
; 2185 : page 1.427
    गृध्राकारोऽपि सेव्यः स्याद्धंसाकारैः सभासदैः ।
    हंसाकारोऽपि संत्याज्यो गृध्राकारैः स तैर्नृपः ॥
; ---------------------------------------------
; 2186 : page 1.427
    गृध्रोऽपि हि वरं राजा सेव्यो हंसपरिच्छदः ।
    न गृध्रपरिवारस्तु हंसोऽपि किमुतापरः ॥ [Seite1.428]
; ---------------------------------------------
; 2187 : page 1.428
    गृहं राजकुलं देवमन्दिरं पत्तनं वनम् ।
    पृथिव्यां नास्ति तद्यत्र नाकारणरुषः खलः ॥
; ---------------------------------------------
; 2188 : page 1.428
    गृहक्षेत्रतडागेषु कूपोपवनभूमिषु ।
    समुत्पन्ने विवादे तु सामन्तात्प्रत्ययो भवेत् ॥
; ---------------------------------------------
; 2189 : page 1.428
+   <s>गृहक्षेत्रविवादेषु</s> s. den vorangehenden Spruch.
    गृहमध्यनिखातेन धनेन धनिनो यदि ।
    भवामः किं न तेनैव धनेन धनिनो वयम् ॥
; ---------------------------------------------
; 2190 : page 1.428
    गृहव्यापारसंसक्तो यो धर्मं न करोति सः ।
    पापसंवलमादाय श्वभ्रतिर्यग्गतिं व्रजेत् ॥
; ---------------------------------------------
; 2191 : page 1.428
    गृहस्नेहावबद्धानां नराणामल्पमेधसाम् ।
    कुस्त्री खादति मांसानि माघमां सेगवा इव ॥
; ---------------------------------------------
; 2192 : page 1.428
+   <s>गृहारम्भोऽतिदुःखाय</s> s. den folgenden Spruch. [Seite1.429]
    गृहारम्भो हि दुःखाय न सुखाय कदा च न ।
    सर्पः परकृतं वेश्म प्रविश्य सुखमेधते ॥
; ---------------------------------------------
; 2193 : page 1.429
    गृहासक्तस्य नो विद्या नो दया मांसभक्षिणः ।
    द्रव्यलुब्धस्य नो सत्यं स्त्रैणस्य न पवित्रता ॥
; ---------------------------------------------
; 2194 : page 1.429
    गृहीत्वा दक्षिणां विप्रास्त्यजन्ति यजमानकम् ।
    प्राप्तविद्या गुरुं शिष्या दग्धारण्यं मृगास्तथा ॥
; ---------------------------------------------
; 2195 : page 1.429
    गृही यत्रागतं दृष्ट्वा दिशो वीक्षेत वाप्यधः ।
    तत्र ये सदने यान्ति ते शृङ्गरहिता वृषाः ॥
; ---------------------------------------------
; 2196 : page 1.429
    गृहे पर्यन्तस्थे द्रविणकणमोषं श्रुतवता
	//स्ववेश्मन्यारक्षा क्रियत इति मार्गोऽयमुचितः ।
    नरान्गेहाद्गेहात्प्रतिदिवसमाकृष्य नयतः
	//कृतान्तात्किं शङ्का नहि भवति रे जागृत जनाः ॥
; ---------------------------------------------
; 2197 : page 1.430
    गृहे शत्रुमपि प्राप्तं विश्वस्तमकुतोभयम् ।
    यो हन्यात्तस्य पापं स्याच्छतब्राह्मणघातजम् ॥
; ---------------------------------------------
; 2198 : page 1.430
    गोघ्ने चैव सुरापे च चौरे भग्नव्रते तथा ।
    निष्कृतिर्विहिता सद्भिः कृतघ्ने नास्ति निष्कृतिः ॥
; ---------------------------------------------
; 2199 : page 1.430
    गोत्रं नैव निजं कुलं न विमलं जातिं च नो सुन्दरीं
	//देवं नैव गुरुं च नो पितरं नो मातरं न प्रभुम् ।
    मित्रभ्रातृकलत्रपुत्रभगिनीवृद्धांश्च नो मन्यते
	//कार्याकार्यविचारणां न कुरुते क्रोधप्रमत्तः पुमान् ॥
; ---------------------------------------------
; 2200 : page 1.430
    गोपालेन प्रजाधेनोर्वित्तदुग्धं शनैः शनैः ।
    पालनात्पोषणाद्ग्राह्यं न्याय्यां वृत्तिं समाचरेत् ॥
; ---------------------------------------------
; 2201,2202,2203,2204 : page 1.431
    गोभुजां वल्लभा लक्ष्मीर्मातङ्गोत्सङ्गलालिता ।
    सेयं स्पृहां समुत्पाद्य दूषयत्युन्नतात्मनः ॥
    स नास्ति कश्चित्प्रथमं यः प्रदर्श्यानुकूलताम् ।
    संताप्यते न चरमं नीचप्रीत्येव नानया ॥
    चपलाभिः प्रवृद्धेयं स्वर्वेश्याभिः सहाम्बुधौ ।
    तदेकचारिणीवृत्तमनया शिक्षितं कुतः ॥
    निःस्नेहा नान्वगात्कांश्चित्सुचिरं संस्तुताप्यसौ ।
    परलोकाध्वगान्भूपानपाथेयानबान्धवान् ॥
; ---------------------------------------------
; 2205 : page 1.431
    गोशतादपि गोक्षीरं प्रस्थं धान्यशतादपि ।
    प्रासादादपि खट्वार्धं शेषाः परविभूतयः ॥
; ---------------------------------------------
; 2206 : page 1.431
    गोष्ठिककर्मनियुक्तः श्रेष्ठी चिन्तयति चेतसा हृष्टः ।
    वसुधा वसुसंपूर्णा मयाद्य लब्धा किमन्येन ॥
; ---------------------------------------------
; 2207 : page 1.432
    गौरचर्मावृताधारं वस्त्राभरणभूषितम् ।
    योषिद्रूपं समालोक्य त्वं मध्यं हि विचारय ॥
; ---------------------------------------------
; 2208 : page 1.432
    गौरवं लभते लोके नीचजातिस्तु सद्गुणैः ।
    सौरभ्यात्कस्य नाभीष्टा कस्तूरी मृगनाभिजा ॥
; ---------------------------------------------
; 2209 : page 1.432
    गौरवं प्राप्यते दानान्न तु द्रव्यस्य संग्रहात् ।
    स्थितिरुच्चैः पयोदानां पयोधीनामधः पुनः ॥
; ---------------------------------------------
; 2210 : page 1.432
    गौर्गौः कामदुघा सम्यक्प्रयुक्ता स्मर्यते बुधैः ।
    दुष्प्रयुक्ता पुनर्गोत्वं प्रयोक्तुः सैव शंसति ॥
; ---------------------------------------------
; 2211 : page 1.432
    ग्रासादपि तदर्धं च कस्मान्नो दीयतेऽर्थिषु ।
    इच्छानुरूपो विभवः कदा कस्य भविष्यति ॥
; ---------------------------------------------
; 2212 : page 1.432
    ग्रीष्मसूर्यांशुसंतप्तमुद्वेजनमनाश्रयम् ।
    मरुस्थलमिवोदग्रं त्यजेद्दुर्जनसंगतम् ॥
; ---------------------------------------------
; 2213 : page 1.432
    ग्रीष्मातपतप्तोऽपि वृक्षादिनिराश्रयेऽपि कान्तारे ।
    गात्रच्छायां कः किल मदान्धनागस्य सेवेत ॥ [Seite1.433]
; ---------------------------------------------
; 2214 : page 1.433
    घनोदये शुष्यति यज्जलाशयो दिनोदये पश्यति यन्न कौशिकः ।
    महाजने तुष्यति यन्न दुर्जनो वयं न विद्मः खलु तत्र कारणम् ॥
; ---------------------------------------------
; 2215 : page 1.433
    घर्मार्तं न तथा सुशीतलजलैः स्नानं न मुक्तावली
	//न श्रीखण्डाविलेपनं सुखयति प्रत्यङ्गमप्यर्पितम् ।
    प्रीत्यै सज्जनभाषितं प्रभवति प्रायो यथा चेतसः
	//सद्युक्त्या च पुरस्कृतं सुकृतिनामाकृष्टिमन्त्रोपमम् ॥
; ---------------------------------------------
; 2216 : page 1.433
+   <s>घातयितुमेव नीचः</s> s. Spruch <s>नाशयितुमेव नीचः</s>.
    घृणी राजा पुंश्चली राजभृत्यः पुत्रो भ्राता विधवा बालपुत्रा ।
    सेनाजीवी चोद्धृतभूतिरेव व्यवहारेषु वर्जनीयाः स्युरेते ॥
; ---------------------------------------------
; 2217 : page 1.433
    घृतकुम्भसमा नारी तप्ताङ्गारसमः पुमान् ।
    तस्माद्घृतं च वह्निं च नैकत्र स्थापयेद्बुधः ॥
; ---------------------------------------------
; 2218 : page 1.434
    घृतकुम्भो यथा शुद्धो मलिनोऽपि विना जलैः ।
    तथा मुनीश्वरा ज्ञेया ज्ञानचारित्रनिर्मलाः ॥
; ---------------------------------------------
; 2219 : page 1.434
    घृष्टं घृष्टं पुनरपि पुनश्चन्दनं चारुगन्धि
	//छिन्नं छिन्नं पुनरपि पुनः स्वाददं चेक्षुदण्डम् ।
    दग्धं दग्धं पुनरपि पुनः काञ्चनं कान्तवर्णं
	//प्राणान्तेऽपि प्रकृतिविकृतिर्जायते नोत्तमानाम् ॥
